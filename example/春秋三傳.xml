<ThdlPrototypeExport>
<documents>
<document filename="ChunQiu_00001">
<corpus>春秋</corpus>
<title>魯隱公元年</title>
<doc_content>
<AlignBegin Type="Time" Key="1" RefId="魯隱公元年正月" Term="魯隱公元年正月"/>元年，春，王正月。<AlignEnd Key="1"/>
<AlignBegin Type="Time" Key="2" RefId="魯隱公元年三月" Term="魯隱公元年三月"/>十二日 二十里，登仙霞嶺。三十五里，登丹楓嶺，嶺南即福建界。又七里，西有路越嶺而來，乃江西永豐道，去永豐尚八十里。循溪折而東，八里，至梨嶺麓；四里，登其巔。前六里，宿於九牧。十三日 三十五里，過嶺，飯於仙陽。仙陽嶺不甚高，而山鵑麗日，頗可愛。飯後得輿，三十里，抵浦城，日未晡也。時道路俱傳泉、興海盜為梗，宜由延平上永安。余亦久蓄玉華之興，遂覓延平舟。十四日 舟發四十里，至觀前。舟子省家早泊，余遂過浮橋，循溪左登金斗山。石磴修整，喬松豔草，幽襲襟裾。過三亭，入玄帝宮，由殿後登嶺。兀兀中懸，四山環拱，重流帶之，風煙欲暝，步步惜別！十五日 辨色即行。懸流鼓楫，一百二十里，泊水磯。風雨徹旦，溪喧如雷。十六日 六十里，至雙溪口與崇安水合。又五十五里，抵建寧郡。雨不止。十七日 水漲數丈，同舟俱閣不行。上午得三板舟，附之行。四十里，太平驛，四十里，大橫驛，過如飛鳥。三十里，黯淡灘，水勢奔湧。余昔遊鯉湖過此，但見穹石崿峙，舟穿其間，初不謂險；今則白波山立，石悉沒形，險倍昔時。十里，至延平。十八日 余以輕裝出西門，為玉年洞遊。南渡溪，令奴攜行囊，由沙縣上水至永安相待。余陸行四十里，渡沙溪而西。將樂之水從西來，沙縣之水從南來，至此合流，亦如延平之合建溪也。南折入山，六十里，宿三連鋪，乃甌寧、南平、順昌三縣之界。<AlignEnd Key="2"/>
<AlignBegin Type="Time" Key="3" RefId="魯隱公元年五月" Term="魯隱公元年五月"/>夏，五月，鄭伯克段于鄢。<AlignEnd Key="3"/>
<AlignBegin Type="Time" Key="4" RefId="魯隱公元年七月" Term="魯隱公元年七月"/>秋，七月，天王使宰咺來歸惠公仲子之賵。<AlignEnd Key="4"/>
<AlignBegin Type="Time" Key="5" RefId="魯隱公元年九月" Term="魯隱公元年九月"/>九月，及宋人盟于宿。<AlignEnd Key="5"/>
<AlignBegin Type="Time" Key="6" RefId="魯隱公元年十二月" Term="魯隱公元年十二月"/>冬，十有二月，祭伯來。<AlignEnd Key="6"/>
<AlignBegin Type="Time" Key="7" RefId="魯隱公元年十二月" Term="魯隱公元年十二月"/>公子益師卒。<AlignEnd Key="7"/>
</doc_content>
</document>
<document filename="ChunQiu_00002">
<corpus>春秋</corpus>
<title>魯隱公二年</title>
<doc_content>
<AlignBegin Type="Time" Key="8" RefId="魯隱公二年正月" Term="魯隱公二年正月"/>二年，春，公會戎于潛。<AlignEnd Key="8"/>
<AlignBegin Type="Time" Key="9" RefId="魯隱公二年五月" Term="魯隱公二年五月"/>夏，五月，莒人入向。<AlignEnd Key="9"/>
<AlignBegin Type="Time" Key="10" RefId="魯隱公二年五月" Term="魯隱公二年五月"/>無駭帥師入極。<AlignEnd Key="10"/>
<AlignBegin Type="Time" Key="11" RefId="魯隱公二年八月" Term="魯隱公二年八月"/>秋，八月，庚辰，公及戎盟于唐。<AlignEnd Key="11"/>
<AlignBegin Type="Time" Key="12" RefId="魯隱公二年九月" Term="魯隱公二年九月"/>九月，紀裂繻來逆女。<AlignEnd Key="12"/>
<AlignBegin Type="Time" Key="13" RefId="魯隱公二年十月" Term="魯隱公二年十月"/>冬，十月，伯姬歸于紀。<AlignEnd Key="13"/>
<AlignBegin Type="Time" Key="14" RefId="魯隱公二年十月" Term="魯隱公二年十月"/>紀子帛、莒子盟于密。<AlignEnd Key="14"/>
<AlignBegin Type="Time" Key="15" RefId="魯隱公二年十二月" Term="魯隱公二年十二月"/>十有二月乙卯，夫人子氏薨。<AlignEnd Key="15"/>
<AlignBegin Type="Time" Key="16" RefId="魯隱公二年十二月" Term="魯隱公二年十二月"/>鄭人伐衛。<AlignEnd Key="16"/>
</doc_content>
</document>
<document filename="ChunQiu_00003">
<corpus>春秋</corpus>
<title>魯隱公三年</title>
<doc_content>
<AlignBegin Type="Time" Key="17" RefId="魯隱公三年二月" Term="魯隱公三年二月"/>三年，春，王二月，己巳，日有食之。<AlignEnd Key="17"/>
<AlignBegin Type="Time" Key="18" RefId="魯隱公三年三月" Term="魯隱公三年三月"/>三月，庚戌，天王崩。<AlignEnd Key="18"/>
<AlignBegin Type="Time" Key="19" RefId="魯隱公三年四月" Term="魯隱公三年四月"/>夏，四月，辛卯，君氏卒。<AlignEnd Key="19"/>
<AlignBegin Type="Time" Key="20" RefId="魯隱公三年七月" Term="魯隱公三年七月"/>秋，武氏子來求賻。<AlignEnd Key="20"/>
<AlignBegin Type="Time" Key="21" RefId="魯隱公三年八月" Term="魯隱公三年八月"/>八月庚辰，宋公和卒。<AlignEnd Key="21"/>
<AlignBegin Type="Time" Key="22" RefId="魯隱公三年十二月" Term="魯隱公三年十二月"/>冬十有二月，齊侯，鄭伯盟于石門。<AlignEnd Key="22"/>
<AlignBegin Type="Time" Key="23" RefId="魯隱公三年十二月" Term="魯隱公三年十二月"/>癸未，葬宋穆公。<AlignEnd Key="23"/>
</doc_content>
</document>
<document filename="ChunQiu_00004">
<corpus>春秋</corpus>
<title>魯隱公四年</title>
<doc_content>
<AlignBegin Type="Time" Key="24" RefId="魯隱公四年二月" Term="魯隱公四年二月"/>四年，春，王二月，莒人伐杞，取牟婁。<AlignEnd Key="24"/>
<AlignBegin Type="Time" Key="25" RefId="魯隱公四年二月" Term="魯隱公四年二月"/>戊申，衛州吁弒其君完。<AlignEnd Key="25"/>
<AlignBegin Type="Time" Key="26" RefId="魯隱公四年四月" Term="魯隱公四年四月"/>夏，公及宋公遇于清。<AlignEnd Key="26"/>
<AlignBegin Type="Time" Key="27" RefId="魯隱公四年四月" Term="魯隱公四年四月"/>宋公、陳侯、蔡人、衛人伐鄭。<AlignEnd Key="27"/>
<AlignBegin Type="Time" Key="28" RefId="魯隱公四年七月" Term="魯隱公四年七月"/>秋，翬帥師會宋公、陳侯、蔡人、衛人伐鄭。<AlignEnd Key="28"/>
<AlignBegin Type="Time" Key="29" RefId="魯隱公四年九月" Term="魯隱公四年九月"/>九月，衛人殺州吁于濮。<AlignEnd Key="29"/>
<AlignBegin Type="Time" Key="30" RefId="魯隱公四年十二月" Term="魯隱公四年十二月"/>冬十有二月，衛人立晉。<AlignEnd Key="30"/>
</doc_content>
</document>
<document filename="ChunQiu_00005">
<corpus>春秋</corpus>
<title>魯隱公五年</title>
<doc_content>
<AlignBegin Type="Time" Key="31" RefId="魯隱公五年正月" Term="魯隱公五年正月"/>五年，春，公矢魚于棠。<AlignEnd Key="31"/>
<AlignBegin Type="Time" Key="32" RefId="魯隱公五年四月" Term="魯隱公五年四月"/>夏四月，葬衛桓公。<AlignEnd Key="32"/>
<AlignBegin Type="Time" Key="33" RefId="魯隱公五年七月" Term="魯隱公五年七月"/>秋，衛師入郕。<AlignEnd Key="33"/>
<AlignBegin Type="Time" Key="34" RefId="魯隱公五年九月" Term="魯隱公五年九月"/>九月，考仲子之宮。<AlignEnd Key="34"/>
<AlignBegin Type="Time" Key="35" RefId="魯隱公五年九月" Term="魯隱公五年九月"/>初獻六羽。<AlignEnd Key="35"/>
<AlignBegin Type="Time" Key="36" RefId="魯隱公五年九月" Term="魯隱公五年九月"/>邾人、鄭人伐宋。<AlignEnd Key="36"/>
<AlignBegin Type="Time" Key="37" RefId="魯隱公五年九月" Term="魯隱公五年九月"/>螟。<AlignEnd Key="37"/>
<AlignBegin Type="Time" Key="38" RefId="魯隱公五年十二月" Term="魯隱公五年十二月"/>冬十有二月，辛巳，公子彄卒。<AlignEnd Key="38"/>
<AlignBegin Type="Time" Key="39" RefId="魯隱公五年十二月" Term="魯隱公五年十二月"/>宋人伐鄭，圍長葛。<AlignEnd Key="39"/>
</doc_content>
</document>
<document filename="ChunQiu_00006">
<corpus>春秋</corpus>
<title>魯隱公六年</title>
<doc_content>
<AlignBegin Type="Time" Key="40" RefId="魯隱公六年正月" Term="魯隱公六年正月"/>六年，春，鄭人來渝平。<AlignEnd Key="40"/>
<AlignBegin Type="Time" Key="41" RefId="魯隱公六年五月" Term="魯隱公六年五月"/>夏，五月，辛酉，公會齊侯盟于艾。<AlignEnd Key="41"/>
<AlignBegin Type="Time" Key="42" RefId="魯隱公六年七月" Term="魯隱公六年七月"/>秋，七月。<AlignEnd Key="42"/>
<AlignBegin Type="Time" Key="43" RefId="魯隱公六年十月" Term="魯隱公六年十月"/>冬，宋人取長葛。<AlignEnd Key="43"/>
</doc_content>
</document>
<document filename="ChunQiu_00007">
<corpus>春秋</corpus>
<title>魯隱公七年</title>
<doc_content>
<AlignBegin Type="Time" Key="44" RefId="魯隱公七年三月" Term="魯隱公七年三月"/>七年，春，王三月，叔姬歸于紀。<AlignEnd Key="44"/>
<AlignBegin Type="Time" Key="45" RefId="魯隱公七年三月" Term="魯隱公七年三月"/>滕侯卒。<AlignEnd Key="45"/>
<AlignBegin Type="Time" Key="46" RefId="魯隱公七年四月" Term="魯隱公七年四月"/>夏，城中丘。<AlignEnd Key="46"/>
<AlignBegin Type="Time" Key="47" RefId="魯隱公七年四月" Term="魯隱公七年四月"/>齊侯使其弟年來聘。<AlignEnd Key="47"/>
<AlignBegin Type="Time" Key="48" RefId="魯隱公七年七月" Term="魯隱公七年七月"/>秋，公伐邾。<AlignEnd Key="48"/>
<AlignBegin Type="Time" Key="49" RefId="魯隱公七年十月" Term="魯隱公七年十月"/>冬，天王使凡伯來聘。<AlignEnd Key="49"/>
<AlignBegin Type="Time" Key="50" RefId="魯隱公七年十月" Term="魯隱公七年十月"/>戎伐凡伯于楚丘，以歸。<AlignEnd Key="50"/>
</doc_content>
</document>
<document filename="ChunQiu_00008">
<corpus>春秋</corpus>
<title>魯隱公八年</title>
<doc_content>
<AlignBegin Type="Time" Key="51" RefId="魯隱公八年正月" Term="魯隱公八年正月"/>八年，春，宋公、衛侯遇于垂。<AlignEnd Key="51"/>
<AlignBegin Type="Time" Key="52" RefId="魯隱公八年三月" Term="魯隱公八年三月"/>三月，鄭伯使宛來歸祊。<AlignEnd Key="52"/>
<AlignBegin Type="Time" Key="53" RefId="魯隱公八年三月" Term="魯隱公八年三月"/>庚寅，我入祊。<AlignEnd Key="53"/>
<AlignBegin Type="Time" Key="54" RefId="魯隱公八年六月" Term="魯隱公八年六月"/>夏，六月，己亥，蔡侯考父卒。<AlignEnd Key="54"/>
<AlignBegin Type="Time" Key="55" RefId="魯隱公八年六月" Term="魯隱公八年六月"/>辛亥，宿男卒。<AlignEnd Key="55"/>
<AlignBegin Type="Time" Key="56" RefId="魯隱公八年七月" Term="魯隱公八年七月"/>秋，七月，庚午，宋公、齊侯、衛侯盟于瓦屋。<AlignEnd Key="56"/>
<AlignBegin Type="Time" Key="57" RefId="魯隱公八年八月" Term="魯隱公八年八月"/>八月，葬蔡宣公。<AlignEnd Key="57"/>
<AlignBegin Type="Time" Key="58" RefId="魯隱公八年九月" Term="魯隱公八年九月"/>九月辛卯，公及莒人盟于浮來。<AlignEnd Key="58"/>
<AlignBegin Type="Time" Key="59" RefId="魯隱公八年九月" Term="魯隱公八年九月"/>螟。<AlignEnd Key="59"/>
<AlignBegin Type="Time" Key="60" RefId="魯隱公八年十二月" Term="魯隱公八年十二月"/>冬十有二月，無駭卒。<AlignEnd Key="60"/>
</doc_content>
</document>
<document filename="ChunQiu_00009">
<corpus>春秋</corpus>
<title>魯隱公九年</title>
<doc_content>
<AlignBegin Type="Time" Key="61" RefId="魯隱公九年正月" Term="魯隱公九年正月"/>九年，春，天子使南季來聘。<AlignEnd Key="61"/>
<AlignBegin Type="Time" Key="62" RefId="魯隱公九年三月" Term="魯隱公九年三月"/>三月癸酉，大雨，震電。<AlignEnd Key="62"/>
<AlignBegin Type="Time" Key="63" RefId="魯隱公九年三月" Term="魯隱公九年三月"/>庚辰，大雨雪。<AlignEnd Key="63"/>
<AlignBegin Type="Time" Key="64" RefId="魯隱公九年三月" Term="魯隱公九年三月"/>挾卒。<AlignEnd Key="64"/>
<AlignBegin Type="Time" Key="65" RefId="魯隱公九年四月" Term="魯隱公九年四月"/>夏，城郎。<AlignEnd Key="65"/>
<AlignBegin Type="Time" Key="66" RefId="魯隱公九年七月" Term="魯隱公九年七月"/>秋七月。<AlignEnd Key="66"/>
<AlignBegin Type="Time" Key="67" RefId="魯隱公九年十月" Term="魯隱公九年十月"/>冬，公會齊侯于防。<AlignEnd Key="67"/>
</doc_content>
</document>
<document filename="ChunQiu_00010">
<corpus>春秋</corpus>
<title>魯隱公十年</title>
<doc_content>
<AlignBegin Type="Time" Key="68" RefId="魯隱公十年二月" Term="魯隱公十年二月"/>十年，春，王二月，公會齊侯、鄭伯于中丘。<AlignEnd Key="68"/>
<AlignBegin Type="Time" Key="69" RefId="魯隱公十年四月" Term="魯隱公十年四月"/>夏，翬帥師會齊人、鄭人伐宋。<AlignEnd Key="69"/>
<AlignBegin Type="Time" Key="70" RefId="魯隱公十年六月" Term="魯隱公十年六月"/>六月，壬戌，公敗宋師于菅。<AlignEnd Key="70"/>
<AlignBegin Type="Time" Key="71" RefId="魯隱公十年六月" Term="魯隱公十年六月"/>辛未，取郜。<AlignEnd Key="71"/>
<AlignBegin Type="Time" Key="72" RefId="魯隱公十年六月" Term="魯隱公十年六月"/>辛巳，取防。<AlignEnd Key="72"/>
<AlignBegin Type="Time" Key="73" RefId="魯隱公十年七月" Term="魯隱公十年七月"/>秋，宋人、衛人入鄭。<AlignEnd Key="73"/>
<AlignBegin Type="Time" Key="74" RefId="魯隱公十年七月" Term="魯隱公十年七月"/>宋人、蔡人、衛人伐戴。<AlignEnd Key="74"/>
<AlignBegin Type="Time" Key="75" RefId="魯隱公十年七月" Term="魯隱公十年七月"/>鄭伯伐取之。<AlignEnd Key="75"/>
<AlignBegin Type="Time" Key="76" RefId="魯隱公十年十月" Term="魯隱公十年十月"/>冬，十月，壬午，齊人、鄭人入郕。<AlignEnd Key="76"/>
</doc_content>
</document>
<document filename="ChunQiu_00011">
<corpus>春秋</corpus>
<title>魯隱公十一年</title>
<doc_content>
<AlignBegin Type="Time" Key="77" RefId="魯隱公十一年正月" Term="魯隱公十一年正月"/>十有一年，春，滕侯、薛侯來朝。<AlignEnd Key="77"/>
<AlignBegin Type="Time" Key="78" RefId="魯隱公十一年四月" Term="魯隱公十一年四月"/>夏，公會鄭伯于時來。<AlignEnd Key="78"/>
<AlignBegin Type="Time" Key="79" RefId="魯隱公十一年七月" Term="魯隱公十一年七月"/>秋，七月，壬午，公及齊侯、鄭伯入許。<AlignEnd Key="79"/>
<AlignBegin Type="Time" Key="80" RefId="魯隱公十一年十一月" Term="魯隱公十一年十一月"/>冬十有一月，壬辰，公薨。<AlignEnd Key="80"/>
</doc_content>
</document>
<document filename="ChunQiu_00012">
<corpus>春秋</corpus>
<title>魯桓公元年</title>
<doc_content>
<AlignBegin Type="Time" Key="81" RefId="魯桓公元年正月" Term="魯桓公元年正月"/>元年，春，王正月，公即位。<AlignEnd Key="81"/>
<AlignBegin Type="Time" Key="82" RefId="魯桓公元年三月" Term="魯桓公元年三月"/>三月，公會鄭伯于垂，鄭伯以璧假許田。<AlignEnd Key="82"/>
<AlignBegin Type="Time" Key="83" RefId="魯桓公元年四月" Term="魯桓公元年四月"/>夏，四月，丁未，公及鄭伯盟于越。<AlignEnd Key="83"/>
<AlignBegin Type="Time" Key="84" RefId="魯桓公元年七月" Term="魯桓公元年七月"/>秋，大水。<AlignEnd Key="84"/>
<AlignBegin Type="Time" Key="85" RefId="魯桓公元年十月" Term="魯桓公元年十月"/>冬，十月。<AlignEnd Key="85"/>
</doc_content>
</document>
<document filename="ChunQiu_00013">
<corpus>春秋</corpus>
<title>魯桓公二年</title>
<doc_content>
<AlignBegin Type="Time" Key="86" RefId="魯桓公二年正月" Term="魯桓公二年正月"/>二年，春，王正月戊申，宋督弒其君與夷及其大夫孔父。<AlignEnd Key="86"/>
<AlignBegin Type="Time" Key="87" RefId="魯桓公二年正月" Term="魯桓公二年正月"/>滕子來朝。<AlignEnd Key="87"/>
<AlignBegin Type="Time" Key="88" RefId="魯桓公二年三月" Term="魯桓公二年三月"/>三月，公會齊侯、陳侯、鄭伯于稷，以成宋亂。<AlignEnd Key="88"/>
<AlignBegin Type="Time" Key="89" RefId="魯桓公二年四月" Term="魯桓公二年四月"/>夏，四月，取郜大鼎于宋。<AlignEnd Key="89"/>
<AlignBegin Type="Time" Key="90" RefId="魯桓公二年四月" Term="魯桓公二年四月"/>戊申，納于大廟。<AlignEnd Key="90"/>
<AlignBegin Type="Time" Key="91" RefId="魯桓公二年七月" Term="魯桓公二年七月"/>秋，七月，杞侯來朝。<AlignEnd Key="91"/>
<AlignBegin Type="Time" Key="92" RefId="魯桓公二年七月" Term="魯桓公二年七月"/>蔡侯、鄭伯會于鄧。<AlignEnd Key="92"/>
<AlignBegin Type="Time" Key="93" RefId="魯桓公二年九月" Term="魯桓公二年九月"/>九月，入杞。<AlignEnd Key="93"/>
<AlignBegin Type="Time" Key="94" RefId="魯桓公二年九月" Term="魯桓公二年九月"/>公及戎盟于唐。<AlignEnd Key="94"/>
<AlignBegin Type="Time" Key="95" RefId="魯桓公二年十月" Term="魯桓公二年十月"/>冬，公至自唐。<AlignEnd Key="95"/>
</doc_content>
</document>
<document filename="ChunQiu_00014">
<corpus>春秋</corpus>
<title>魯桓公三年</title>
<doc_content>
<AlignBegin Type="Time" Key="96" RefId="魯桓公三年正月" Term="魯桓公三年正月"/>三年，春，正月，公會齊侯于嬴。<AlignEnd Key="96"/>
<AlignBegin Type="Time" Key="97" RefId="魯桓公三年四月" Term="魯桓公三年四月"/>夏，齊侯、衛侯胥命于蒲。<AlignEnd Key="97"/>
<AlignBegin Type="Time" Key="98" RefId="魯桓公三年六月" Term="魯桓公三年六月"/>六月，公會杞侯于郕。<AlignEnd Key="98"/>
<AlignBegin Type="Time" Key="99" RefId="魯桓公三年七月" Term="魯桓公三年七月"/>秋七月壬辰朔，日有食之，既。<AlignEnd Key="99"/>
<AlignBegin Type="Time" Key="100" RefId="魯桓公三年七月" Term="魯桓公三年七月"/>公子翬如齊逆女。<AlignEnd Key="100"/>
<AlignBegin Type="Time" Key="101" RefId="魯桓公三年九月" Term="魯桓公三年九月"/>九月，齊侯送姜氏于讙。<AlignEnd Key="101"/>
<AlignBegin Type="Time" Key="102" RefId="魯桓公三年九月" Term="魯桓公三年九月"/>公會齊侯於讙。<AlignEnd Key="102"/>
<AlignBegin Type="Time" Key="103" RefId="魯桓公三年九月" Term="魯桓公三年九月"/>夫人姜氏至自齊。<AlignEnd Key="103"/>
<AlignBegin Type="Time" Key="104" RefId="魯桓公三年十月" Term="魯桓公三年十月"/>冬，齊侯使其弟年來聘。<AlignEnd Key="104"/>
<AlignBegin Type="Time" Key="105" RefId="魯桓公三年十月" Term="魯桓公三年十月"/>有年。<AlignEnd Key="105"/>
</doc_content>
</document>
<document filename="ChunQiu_00015">
<corpus>春秋</corpus>
<title>魯桓公四年</title>
<doc_content>
<AlignBegin Type="Time" Key="106" RefId="魯桓公四年正月" Term="魯桓公四年正月"/>四年，春，正月，公狩于郎。<AlignEnd Key="106"/>
<AlignBegin Type="Time" Key="107" RefId="魯桓公四年四月" Term="魯桓公四年四月"/>夏，天王使宰渠伯糾來聘。<AlignEnd Key="107"/>
</doc_content>
</document>
<document filename="ChunQiu_00016">
<corpus>春秋</corpus>
<title>魯桓公五年</title>
<doc_content>
<AlignBegin Type="Time" Key="108" RefId="魯桓公五年正月" Term="魯桓公五年正月"/>五年春正月，甲戌、己丑，陳侯鮑卒。<AlignEnd Key="108"/>
<AlignBegin Type="Time" Key="109" RefId="魯桓公五年四月" Term="魯桓公五年四月"/>夏，齊侯鄭伯如紀。<AlignEnd Key="109"/>
<AlignBegin Type="Time" Key="110" RefId="魯桓公五年四月" Term="魯桓公五年四月"/>天王使仍叔之子來聘。<AlignEnd Key="110"/>
<AlignBegin Type="Time" Key="111" RefId="魯桓公五年四月" Term="魯桓公五年四月"/>葬陳桓公。<AlignEnd Key="111"/>
<AlignBegin Type="Time" Key="112" RefId="魯桓公五年四月" Term="魯桓公五年四月"/>城祝丘。<AlignEnd Key="112"/>
<AlignBegin Type="Time" Key="113" RefId="魯桓公五年七月" Term="魯桓公五年七月"/>秋，蔡人、衛人、陳人從王伐鄭。<AlignEnd Key="113"/>
<AlignBegin Type="Time" Key="114" RefId="魯桓公五年七月" Term="魯桓公五年七月"/>大雩。<AlignEnd Key="114"/>
<AlignBegin Type="Time" Key="115" RefId="魯桓公五年七月" Term="魯桓公五年七月"/>螽。<AlignEnd Key="115"/>
<AlignBegin Type="Time" Key="116" RefId="魯桓公五年十月" Term="魯桓公五年十月"/>冬，州公如曹。<AlignEnd Key="116"/>
</doc_content>
</document>
<document filename="ChunQiu_00017">
<corpus>春秋</corpus>
<title>魯桓公六年</title>
<doc_content>
<AlignBegin Type="Time" Key="117" RefId="魯桓公六年正月" Term="魯桓公六年正月"/>六年，春，正月，寔來。<AlignEnd Key="117"/>
<AlignBegin Type="Time" Key="118" RefId="魯桓公六年四月" Term="魯桓公六年四月"/>夏，四月，公會紀侯于成。<AlignEnd Key="118"/>
<AlignBegin Type="Time" Key="119" RefId="魯桓公六年八月" Term="魯桓公六年八月"/>秋，八月，壬午，大閱，蔡人殺陳佗。<AlignEnd Key="119"/>
<AlignBegin Type="Time" Key="120" RefId="魯桓公六年九月" Term="魯桓公六年九月"/>九月，丁卯，子同生。<AlignEnd Key="120"/>
<AlignBegin Type="Time" Key="121" RefId="魯桓公六年十月" Term="魯桓公六年十月"/>冬，紀侯來朝。<AlignEnd Key="121"/>
</doc_content>
</document>
<document filename="ChunQiu_00018">
<corpus>春秋</corpus>
<title>魯桓公七年</title>
<doc_content>
<AlignBegin Type="Time" Key="122" RefId="魯桓公七年二月" Term="魯桓公七年二月"/>七年，春，二月己亥，焚咸丘。<AlignEnd Key="122"/>
<AlignBegin Type="Time" Key="123" RefId="魯桓公七年四月" Term="魯桓公七年四月"/>夏，穀伯綏來朝，鄧侯吾離來朝。<AlignEnd Key="123"/>
</doc_content>
</document>
<document filename="ChunQiu_00019">
<corpus>春秋</corpus>
<title>魯桓公八年</title>
<doc_content>
<AlignBegin Type="Time" Key="124" RefId="魯桓公八年正月" Term="魯桓公八年正月"/>八年，春，正月己卯，烝。<AlignEnd Key="124"/>
<AlignBegin Type="Time" Key="125" RefId="魯桓公八年正月" Term="魯桓公八年正月"/>天王使家父來聘。<AlignEnd Key="125"/>
<AlignBegin Type="Time" Key="126" RefId="魯桓公八年五月" Term="魯桓公八年五月"/>夏，五月丁丑，烝。<AlignEnd Key="126"/>
<AlignBegin Type="Time" Key="127" RefId="魯桓公八年七月" Term="魯桓公八年七月"/>秋，伐邾。<AlignEnd Key="127"/>
<AlignBegin Type="Time" Key="128" RefId="魯桓公八年十月" Term="魯桓公八年十月"/>冬，十月，雨雪。<AlignEnd Key="128"/>
<AlignBegin Type="Time" Key="129" RefId="魯桓公八年十月" Term="魯桓公八年十月"/>祭公來，遂逆王后于紀。<AlignEnd Key="129"/>
</doc_content>
</document>
<document filename="ChunQiu_00020">
<corpus>春秋</corpus>
<title>魯桓公九年</title>
<doc_content>
<AlignBegin Type="Time" Key="130" RefId="魯桓公九年正月" Term="魯桓公九年正月"/>九年，春，紀季姜歸於京師。<AlignEnd Key="130"/>
<AlignBegin Type="Time" Key="131" RefId="魯桓公九年四月" Term="魯桓公九年四月"/>夏，四月。<AlignEnd Key="131"/>
<AlignBegin Type="Time" Key="132" RefId="魯桓公九年七月" Term="魯桓公九年七月"/>秋，七月。<AlignEnd Key="132"/>
<AlignBegin Type="Time" Key="133" RefId="魯桓公九年十月" Term="魯桓公九年十月"/>冬，曹伯使其世子射姑來朝。<AlignEnd Key="133"/>
</doc_content>
</document>
<document filename="ChunQiu_00021">
<corpus>春秋</corpus>
<title>魯桓公十年</title>
<doc_content>
<AlignBegin Type="Time" Key="134" RefId="魯桓公十年正月" Term="魯桓公十年正月"/>十年，春，王正月。<AlignEnd Key="134"/>
<AlignBegin Type="Time" Key="135" RefId="魯桓公十年正月" Term="魯桓公十年正月"/>庚申，曹伯終生卒。<AlignEnd Key="135"/>
<AlignBegin Type="Time" Key="136" RefId="魯桓公十年五月" Term="魯桓公十年五月"/>夏，五月，葬曹桓公。<AlignEnd Key="136"/>
<AlignBegin Type="Time" Key="137" RefId="魯桓公十年七月" Term="魯桓公十年七月"/>秋，公會衛侯於桃丘，弗遇。<AlignEnd Key="137"/>
<AlignBegin Type="Time" Key="138" RefId="魯桓公十年十二月" Term="魯桓公十年十二月"/>冬，十有二月丙午，齊侯、衛侯、鄭伯來戰于郎。<AlignEnd Key="138"/>
</doc_content>
</document>
<document filename="ChunQiu_00022">
<corpus>春秋</corpus>
<title>魯桓公十一年</title>
<doc_content>
<AlignBegin Type="Time" Key="139" RefId="魯桓公十一年正月" Term="魯桓公十一年正月"/>十有一年，春，正月，齊人、衛人、鄭人盟于惡曹。<AlignEnd Key="139"/>
<AlignBegin Type="Time" Key="140" RefId="魯桓公十一年五月" Term="魯桓公十一年五月"/>夏，五月癸未，鄭伯寤生卒。<AlignEnd Key="140"/>
<AlignBegin Type="Time" Key="141" RefId="魯桓公十一年七月" Term="魯桓公十一年七月"/>秋，七月，葬鄭莊公。<AlignEnd Key="141"/>
<AlignBegin Type="Time" Key="142" RefId="魯桓公十一年九月" Term="魯桓公十一年九月"/>九月，宋人執鄭祭仲，突歸於鄭，鄭忽出奔衛。<AlignEnd Key="142"/>
<AlignBegin Type="Time" Key="143" RefId="魯桓公十一年九月" Term="魯桓公十一年九月"/>柔會宋公、陳侯、蔡叔盟于折。<AlignEnd Key="143"/>
<AlignBegin Type="Time" Key="144" RefId="魯桓公十一年九月" Term="魯桓公十一年九月"/>公會宋公于夫鐘。<AlignEnd Key="144"/>
<AlignBegin Type="Time" Key="145" RefId="魯桓公十一年十二月" Term="魯桓公十一年十二月"/>冬，十有二月，公會宋公于闞。<AlignEnd Key="145"/>
</doc_content>
</document>
<document filename="ChunQiu_00023">
<corpus>春秋</corpus>
<title>魯桓公十二年</title>
<doc_content>
<AlignBegin Type="Time" Key="146" RefId="魯桓公十二年正月" Term="魯桓公十二年正月"/>十有二年，春，正月。<AlignEnd Key="146"/>
<AlignBegin Type="Time" Key="147" RefId="魯桓公十二年六月" Term="魯桓公十二年六月"/>夏，六月壬寅，公會杞侯、莒子盟于曲池。<AlignEnd Key="147"/>
<AlignBegin Type="Time" Key="148" RefId="魯桓公十二年七月" Term="魯桓公十二年七月"/>秋，七月丁亥，公會宋公、燕人盟于穀丘。<AlignEnd Key="148"/>
<AlignBegin Type="Time" Key="149" RefId="魯桓公十二年八月" Term="魯桓公十二年八月"/>八月壬辰，陳侯躍卒。<AlignEnd Key="149"/>
<AlignBegin Type="Time" Key="150" RefId="魯桓公十二年八月" Term="魯桓公十二年八月"/>公會宋公於虛。<AlignEnd Key="150"/>
<AlignBegin Type="Time" Key="151" RefId="魯桓公十二年十一月" Term="魯桓公十二年十一月"/>冬，十有一月，公會宋公於龜。<AlignEnd Key="151"/>
<AlignBegin Type="Time" Key="152" RefId="魯桓公十二年十一月" Term="魯桓公十二年十一月"/>丙戌，公會鄭伯，盟于武父。<AlignEnd Key="152"/>
<AlignBegin Type="Time" Key="153" RefId="魯桓公十二年十一月" Term="魯桓公十二年十一月"/>丙戌，衛侯晉卒。<AlignEnd Key="153"/>
<AlignBegin Type="Time" Key="154" RefId="魯桓公十二年十二月" Term="魯桓公十二年十二月"/>十有二月，及鄭師伐宋。<AlignEnd Key="154"/>
<AlignBegin Type="Time" Key="155" RefId="魯桓公十二年十二月" Term="魯桓公十二年十二月"/>丁未，戰于宋。<AlignEnd Key="155"/>
</doc_content>
</document>
<document filename="ChunQiu_00024">
<corpus>春秋</corpus>
<title>魯桓公十三年</title>
<doc_content>
<AlignBegin Type="Time" Key="156" RefId="魯桓公十三年二月" Term="魯桓公十三年二月"/>十有三年，春二月，公會紀侯、鄭伯。<AlignEnd Key="156"/>
<AlignBegin Type="Time" Key="157" RefId="魯桓公十三年二月" Term="魯桓公十三年二月"/>己巳，及齊侯、宋公、衛侯、燕人戰。<AlignEnd Key="157"/>
<AlignBegin Type="Time" Key="158" RefId="魯桓公十三年二月" Term="魯桓公十三年二月"/>齊師、宋師、衛師、燕師敗績。<AlignEnd Key="158"/>
<AlignBegin Type="Time" Key="159" RefId="魯桓公十三年三月" Term="魯桓公十三年三月"/>三月，葬衛宣公。<AlignEnd Key="159"/>
<AlignBegin Type="Time" Key="160" RefId="魯桓公十三年四月" Term="魯桓公十三年四月"/>夏，大水。<AlignEnd Key="160"/>
<AlignBegin Type="Time" Key="161" RefId="魯桓公十三年七月" Term="魯桓公十三年七月"/>秋，七月。<AlignEnd Key="161"/>
<AlignBegin Type="Time" Key="162" RefId="魯桓公十三年十月" Term="魯桓公十三年十月"/>冬十月。<AlignEnd Key="162"/>
</doc_content>
</document>
<document filename="ChunQiu_00025">
<corpus>春秋</corpus>
<title>魯桓公十四年</title>
<doc_content>
<AlignBegin Type="Time" Key="163" RefId="魯桓公十四年正月" Term="魯桓公十四年正月"/>十有四年，春，正月，公會鄭伯于曹。<AlignEnd Key="163"/>
<AlignBegin Type="Time" Key="164" RefId="魯桓公十四年正月" Term="魯桓公十四年正月"/>無冰。<AlignEnd Key="164"/>
<AlignBegin Type="Time" Key="165" RefId="魯桓公十四年四月" Term="魯桓公十四年四月"/>夏，五，鄭伯使其弟語來盟。<AlignEnd Key="165"/>
<AlignBegin Type="Time" Key="166" RefId="魯桓公十四年八月" Term="魯桓公十四年八月"/>秋，八月壬申，禦廩災。乙亥，嘗。<AlignEnd Key="166"/>
<AlignBegin Type="Time" Key="167" RefId="魯桓公十四年十二月" Term="魯桓公十四年十二月"/>冬，十有二月丁巳，齊侯祿父卒。<AlignEnd Key="167"/>
<AlignBegin Type="Time" Key="168" RefId="魯桓公十四年十二月" Term="魯桓公十四年十二月"/>宋人以齊人、蔡人、衛人、陳人伐鄭。<AlignEnd Key="168"/>
</doc_content>
</document>
<document filename="ChunQiu_00026">
<corpus>春秋</corpus>
<title>魯桓公十五年</title>
<doc_content>
<AlignBegin Type="Time" Key="169" RefId="魯桓公十五年二月" Term="魯桓公十五年二月"/>十有五年，春，二月，天王使家父來求車。<AlignEnd Key="169"/>
<AlignBegin Type="Time" Key="170" RefId="魯桓公十五年三月" Term="魯桓公十五年三月"/>三月乙未，天王崩。<AlignEnd Key="170"/>
<AlignBegin Type="Time" Key="171" RefId="魯桓公十五年四月" Term="魯桓公十五年四月"/>夏，四月己巳，葬齊僖公。<AlignEnd Key="171"/>
<AlignBegin Type="Time" Key="172" RefId="魯桓公十五年五月" Term="魯桓公十五年五月"/>五月，鄭伯突出奔蔡。<AlignEnd Key="172"/>
<AlignBegin Type="Time" Key="173" RefId="魯桓公十五年五月" Term="魯桓公十五年五月"/>鄭世子忽複歸於鄭。<AlignEnd Key="173"/>
<AlignBegin Type="Time" Key="174" RefId="魯桓公十五年五月" Term="魯桓公十五年五月"/>許叔入于許。<AlignEnd Key="174"/>
<AlignBegin Type="Time" Key="175" RefId="魯桓公十五年五月" Term="魯桓公十五年五月"/>公會齊侯于艾。<AlignEnd Key="175"/>
<AlignBegin Type="Time" Key="176" RefId="魯桓公十五年五月" Term="魯桓公十五年五月"/>邾人、牟人、葛人來朝。<AlignEnd Key="176"/>
<AlignBegin Type="Time" Key="177" RefId="魯桓公十五年九月" Term="魯桓公十五年九月"/>秋，九月，鄭伯突入于櫟。<AlignEnd Key="177"/>
<AlignBegin Type="Time" Key="178" RefId="魯桓公十五年十一月" Term="魯桓公十五年十一月"/>冬，十有一月，公會宋公、衛侯、陳侯於衰，伐鄭。<AlignEnd Key="178"/>
</doc_content>
</document>
<document filename="ChunQiu_00027">
<corpus>春秋</corpus>
<title>魯桓公十六年</title>
<doc_content>
<AlignBegin Type="Time" Key="179" RefId="魯桓公十六年正月" Term="魯桓公十六年正月"/>十有六年，春，正月，公會宋公、蔡侯、衛侯于曹。<AlignEnd Key="179"/>
<AlignBegin Type="Time" Key="180" RefId="魯桓公十六年四月" Term="魯桓公十六年四月"/>夏，四月，公會宋公、衛侯、陳侯、蔡侯伐鄭。<AlignEnd Key="180"/>
<AlignBegin Type="Time" Key="181" RefId="魯桓公十六年七月" Term="魯桓公十六年七月"/>秋，七月，公至自伐鄭。<AlignEnd Key="181"/>
<AlignBegin Type="Time" Key="182" RefId="魯桓公十六年十月" Term="魯桓公十六年十月"/>冬，城向。<AlignEnd Key="182"/>
<AlignBegin Type="Time" Key="183" RefId="魯桓公十六年十一月" Term="魯桓公十六年十一月"/>十有一月，衛侯朔出奔齊。<AlignEnd Key="183"/>
</doc_content>
</document>
<document filename="ChunQiu_00028">
<corpus>春秋</corpus>
<title>魯桓公十七年</title>
<doc_content>
<AlignBegin Type="Time" Key="184" RefId="魯桓公十七年正月" Term="魯桓公十七年正月"/>十有七年，春，正月丙辰，公會齊侯、紀侯盟于黃。<AlignEnd Key="184"/>
<AlignBegin Type="Time" Key="185" RefId="魯桓公十七年二月" Term="魯桓公十七年二月"/>二月丙午，公會邾儀父，盟于趡。<AlignEnd Key="185"/>
<AlignBegin Type="Time" Key="186" RefId="魯桓公十七年五月" Term="魯桓公十七年五月"/>夏，五月丙午，及齊師戰于奚。<AlignEnd Key="186"/>
<AlignBegin Type="Time" Key="187" RefId="魯桓公十七年六月" Term="魯桓公十七年六月"/>六月丁丑，蔡侯封人卒。<AlignEnd Key="187"/>
<AlignBegin Type="Time" Key="188" RefId="魯桓公十七年八月" Term="魯桓公十七年八月"/>秋，八月，蔡季自陳歸於蔡。<AlignEnd Key="188"/>
<AlignBegin Type="Time" Key="189" RefId="魯桓公十七年八月" Term="魯桓公十七年八月"/>癸巳，葬蔡桓侯。<AlignEnd Key="189"/>
<AlignBegin Type="Time" Key="190" RefId="魯桓公十七年八月" Term="魯桓公十七年八月"/>及宋人、衛人伐邾。<AlignEnd Key="190"/>
<AlignBegin Type="Time" Key="191" RefId="魯桓公十七年十月" Term="魯桓公十七年十月"/>冬，十月朔，日有食之。<AlignEnd Key="191"/>
</doc_content>
</document>
<document filename="ChunQiu_00029">
<corpus>春秋</corpus>
<title>魯桓公十八年</title>
<doc_content>
<AlignBegin Type="Time" Key="192" RefId="魯桓公十八年正月" Term="魯桓公十八年正月"/>十有八年，春，王正月，公會齊侯於濼。<AlignEnd Key="192"/>
<AlignBegin Type="Time" Key="193" RefId="魯桓公十八年正月" Term="魯桓公十八年正月"/>公與夫人姜氏遂如齊。<AlignEnd Key="193"/>
<AlignBegin Type="Time" Key="194" RefId="魯桓公十八年四月" Term="魯桓公十八年四月"/>夏，四月丙子，公薨于齊。<AlignEnd Key="194"/>
<AlignBegin Type="Time" Key="195" RefId="魯桓公十八年四月" Term="魯桓公十八年四月"/>丁酉，公之喪至自齊。<AlignEnd Key="195"/>
<AlignBegin Type="Time" Key="196" RefId="魯桓公十八年七月" Term="魯桓公十八年七月"/>秋，七月。<AlignEnd Key="196"/>
<AlignBegin Type="Time" Key="197" RefId="魯桓公十八年十二月" Term="魯桓公十八年十二月"/>冬，十有二月己醜，葬我君桓公。<AlignEnd Key="197"/>
</doc_content>
</document>
<document filename="ChunQiu_00030">
<corpus>春秋</corpus>
<title>魯莊公元年</title>
<doc_content>
<AlignBegin Type="Time" Key="198" RefId="魯莊公元年正月" Term="魯莊公元年正月"/>元年春王正月。<AlignEnd Key="198"/>
<AlignBegin Type="Time" Key="199" RefId="魯莊公元年三月" Term="魯莊公元年三月"/>三月，夫人孫于齊。<AlignEnd Key="199"/>
<AlignBegin Type="Time" Key="200" RefId="魯莊公元年四月" Term="魯莊公元年四月"/>夏，單伯送王姬。<AlignEnd Key="200"/>
<AlignBegin Type="Time" Key="201" RefId="魯莊公元年七月" Term="魯莊公元年七月"/>秋，築王姬之館於外。<AlignEnd Key="201"/>
<AlignBegin Type="Time" Key="202" RefId="魯莊公元年十月" Term="魯莊公元年十月"/>冬十月乙亥，陳侯林卒。<AlignEnd Key="202"/>
<AlignBegin Type="Time" Key="203" RefId="魯莊公元年十月" Term="魯莊公元年十月"/>王使榮叔來錫桓公命。<AlignEnd Key="203"/>
<AlignBegin Type="Time" Key="204" RefId="魯莊公元年十月" Term="魯莊公元年十月"/>王姬歸於齊。<AlignEnd Key="204"/>
<AlignBegin Type="Time" Key="205" RefId="魯莊公元年十月" Term="魯莊公元年十月"/>齊師遷紀、郱、鄑、郚。<AlignEnd Key="205"/>
</doc_content>
</document>
<document filename="ChunQiu_00031">
<corpus>春秋</corpus>
<title>魯莊公二年</title>
<doc_content>
<AlignBegin Type="Time" Key="206" RefId="魯莊公二年二月" Term="魯莊公二年二月"/>二年春王二月，葬陳莊公。<AlignEnd Key="206"/>
<AlignBegin Type="Time" Key="207" RefId="魯莊公二年四月" Term="魯莊公二年四月"/>夏，公子慶父帥師伐于餘丘。<AlignEnd Key="207"/>
<AlignBegin Type="Time" Key="208" RefId="魯莊公二年七月" Term="魯莊公二年七月"/>秋七月，齊王姬卒。<AlignEnd Key="208"/>
<AlignBegin Type="Time" Key="209" RefId="魯莊公二年十二月" Term="魯莊公二年十二月"/>冬十有二月，夫人姜氏會齊侯於禚。<AlignEnd Key="209"/>
<AlignBegin Type="Time" Key="210" RefId="魯莊公二年十二月" Term="魯莊公二年十二月"/>乙酉，宋公馮卒。<AlignEnd Key="210"/>
</doc_content>
</document>
<document filename="ChunQiu_00032">
<corpus>春秋</corpus>
<title>魯莊公三年</title>
<doc_content>
<AlignBegin Type="Time" Key="211" RefId="魯莊公三年正月" Term="魯莊公三年正月"/>三年春王正月，溺會齊師伐衛。<AlignEnd Key="211"/>
<AlignBegin Type="Time" Key="212" RefId="魯莊公三年四月" Term="魯莊公三年四月"/>夏四月，葬宋莊公。<AlignEnd Key="212"/>
<AlignBegin Type="Time" Key="213" RefId="魯莊公三年五月" Term="魯莊公三年五月"/>五月，葬桓王。<AlignEnd Key="213"/>
<AlignBegin Type="Time" Key="214" RefId="魯莊公三年七月" Term="魯莊公三年七月"/>秋，紀季以酅入于齊。<AlignEnd Key="214"/>
<AlignBegin Type="Time" Key="215" RefId="魯莊公三年十月" Term="魯莊公三年十月"/>冬，公次於滑。<AlignEnd Key="215"/>
</doc_content>
</document>
<document filename="ChunQiu_00033">
<corpus>春秋</corpus>
<title>魯莊公四年</title>
<doc_content>
<AlignBegin Type="Time" Key="216" RefId="魯莊公四年二月" Term="魯莊公四年二月"/>四年春王二月，夫人姜氏享齊侯于祝丘。<AlignEnd Key="216"/>
<AlignBegin Type="Time" Key="217" RefId="魯莊公四年三月" Term="魯莊公四年三月"/>三月，紀伯姬卒。<AlignEnd Key="217"/>
<AlignBegin Type="Time" Key="218" RefId="魯莊公四年四月" Term="魯莊公四年四月"/>夏，齊侯、陳侯、鄭伯遇于垂。<AlignEnd Key="218"/>
<AlignBegin Type="Time" Key="219" RefId="魯莊公四年四月" Term="魯莊公四年四月"/>紀侯大去其國。<AlignEnd Key="219"/>
<AlignBegin Type="Time" Key="220" RefId="魯莊公四年六月" Term="魯莊公四年六月"/>六月乙丑，齊侯葬紀伯姬。<AlignEnd Key="220"/>
<AlignBegin Type="Time" Key="221" RefId="魯莊公四年七月" Term="魯莊公四年七月"/>秋七月。<AlignEnd Key="221"/>
<AlignBegin Type="Time" Key="222" RefId="魯莊公四年十月" Term="魯莊公四年十月"/>冬，公及齊人狩於禚。<AlignEnd Key="222"/>
</doc_content>
</document>
<document filename="ChunQiu_00034">
<corpus>春秋</corpus>
<title>魯莊公五年</title>
<doc_content>
<AlignBegin Type="Time" Key="223" RefId="魯莊公五年正月" Term="魯莊公五年正月"/>五年春王正月。<AlignEnd Key="223"/>
<AlignBegin Type="Time" Key="224" RefId="魯莊公五年四月" Term="魯莊公五年四月"/>夏，夫人姜氏如齊師。<AlignEnd Key="224"/>
<AlignBegin Type="Time" Key="225" RefId="魯莊公五年七月" Term="魯莊公五年七月"/>秋，郳犁來來朝。<AlignEnd Key="225"/>
<AlignBegin Type="Time" Key="226" RefId="魯莊公五年十月" Term="魯莊公五年十月"/>冬，公會齊人、宋人、陳人、蔡人伐衛。<AlignEnd Key="226"/>
</doc_content>
</document>
<document filename="ChunQiu_00035">
<corpus>春秋</corpus>
<title>魯莊公六年</title>
<doc_content>
<AlignBegin Type="Time" Key="227" RefId="魯莊公六年正月" Term="魯莊公六年正月"/>六年春王正月，王人子突救衛。<AlignEnd Key="227"/>
<AlignBegin Type="Time" Key="228" RefId="魯莊公六年六月" Term="魯莊公六年六月"/>夏六月，衛侯朔入于衛。<AlignEnd Key="228"/>
<AlignBegin Type="Time" Key="229" RefId="魯莊公六年七月" Term="魯莊公六年七月"/>秋，公至自伐衛。<AlignEnd Key="229"/>
<AlignBegin Type="Time" Key="230" RefId="魯莊公六年七月" Term="魯莊公六年七月"/>螟。<AlignEnd Key="230"/>
<AlignBegin Type="Time" Key="231" RefId="魯莊公六年十月" Term="魯莊公六年十月"/>冬，齊人來歸衛俘。<AlignEnd Key="231"/>
</doc_content>
</document>
<document filename="ChunQiu_00036">
<corpus>春秋</corpus>
<title>魯莊公七年</title>
<doc_content>
<AlignBegin Type="Time" Key="232" RefId="魯莊公七年正月" Term="魯莊公七年正月"/>七年春，夫人姜氏會齊侯於防。<AlignEnd Key="232"/>
<AlignBegin Type="Time" Key="233" RefId="魯莊公七年四月" Term="魯莊公七年四月"/>夏四月辛卯，夜，恒星不見。<AlignEnd Key="233"/>
<AlignBegin Type="Time" Key="234" RefId="魯莊公七年四月" Term="魯莊公七年四月"/>夜中，星隕如雨。<AlignEnd Key="234"/>
<AlignBegin Type="Time" Key="235" RefId="魯莊公七年七月" Term="魯莊公七年七月"/>秋，大水。<AlignEnd Key="235"/>
<AlignBegin Type="Time" Key="236" RefId="魯莊公七年七月" Term="魯莊公七年七月"/>無麥、苗。<AlignEnd Key="236"/>
<AlignBegin Type="Time" Key="237" RefId="魯莊公七年十月" Term="魯莊公七年十月"/>冬，夫人姜氏會齊侯于穀。<AlignEnd Key="237"/>
</doc_content>
</document>
<document filename="ChunQiu_00037">
<corpus>春秋</corpus>
<title>魯莊公八年</title>
<doc_content>
<AlignBegin Type="Time" Key="238" RefId="魯莊公八年正月" Term="魯莊公八年正月"/>八年春王正月，師次於郎，以俟陳人，蔡人。<AlignEnd Key="238"/>
<AlignBegin Type="Time" Key="239" RefId="魯莊公八年正月" Term="魯莊公八年正月"/>甲午，治兵。<AlignEnd Key="239"/>
<AlignBegin Type="Time" Key="240" RefId="魯莊公八年四月" Term="魯莊公八年四月"/>夏，師及齊師圍郕，郕降于齊師。<AlignEnd Key="240"/>
<AlignBegin Type="Time" Key="241" RefId="魯莊公八年七月" Term="魯莊公八年七月"/>秋，師還。<AlignEnd Key="241"/>
<AlignBegin Type="Time" Key="242" RefId="魯莊公八年十一月" Term="魯莊公八年十一月"/>冬十有一月癸未，齊無知弑其君諸兒。<AlignEnd Key="242"/>
</doc_content>
</document>
<document filename="ChunQiu_00038">
<corpus>春秋</corpus>
<title>魯莊公九年</title>
<doc_content>
<AlignBegin Type="Time" Key="243" RefId="魯莊公九年正月" Term="魯莊公九年正月"/>九年春，齊人殺無知。<AlignEnd Key="243"/>
<AlignBegin Type="Time" Key="244" RefId="魯莊公九年正月" Term="魯莊公九年正月"/>公及齊大夫盟于既。<AlignEnd Key="244"/>
<AlignBegin Type="Time" Key="245" RefId="魯莊公九年四月" Term="魯莊公九年四月"/>夏，公伐齊納子糾。<AlignEnd Key="245"/>
<AlignBegin Type="Time" Key="246" RefId="魯莊公九年四月" Term="魯莊公九年四月"/>齊小白入于齊。<AlignEnd Key="246"/>
<AlignBegin Type="Time" Key="247" RefId="魯莊公九年七月" Term="魯莊公九年七月"/>秋七月丁酉，葬齊襄公。<AlignEnd Key="247"/>
<AlignBegin Type="Time" Key="248" RefId="魯莊公九年八月" Term="魯莊公九年八月"/>八月庚申，及齊師戰于乾時，我師敗績。<AlignEnd Key="248"/>
<AlignBegin Type="Time" Key="249" RefId="魯莊公九年九月" Term="魯莊公九年九月"/>九月，齊人取子糾殺之。<AlignEnd Key="249"/>
<AlignBegin Type="Time" Key="250" RefId="魯莊公九年十月" Term="魯莊公九年十月"/>冬，浚洙。<AlignEnd Key="250"/>
</doc_content>
</document>
<document filename="ChunQiu_00039">
<corpus>春秋</corpus>
<title>魯莊公十年</title>
<doc_content>
<AlignBegin Type="Time" Key="251" RefId="魯莊公十年正月" Term="魯莊公十年正月"/>十年春王正月，公敗齊師於長勺。<AlignEnd Key="251"/>
<AlignBegin Type="Time" Key="252" RefId="魯莊公十年二月" Term="魯莊公十年二月"/>二月，公侵宋。<AlignEnd Key="252"/>
<AlignBegin Type="Time" Key="253" RefId="魯莊公十年三月" Term="魯莊公十年三月"/>三月，宋人遷宿。<AlignEnd Key="253"/>
<AlignBegin Type="Time" Key="254" RefId="魯莊公十年六月" Term="魯莊公十年六月"/>夏六月，齊師、宋師次於郎。<AlignEnd Key="254"/>
<AlignBegin Type="Time" Key="255" RefId="魯莊公十年六月" Term="魯莊公十年六月"/>公敗宋師於乘丘。<AlignEnd Key="255"/>
<AlignBegin Type="Time" Key="256" RefId="魯莊公十年九月" Term="魯莊公十年九月"/>秋九月，荊敗蔡師於莘，以蔡侯獻舞歸。<AlignEnd Key="256"/>
<AlignBegin Type="Time" Key="257" RefId="魯莊公十年十月" Term="魯莊公十年十月"/>冬十月，齊師滅譚，譚子奔莒。<AlignEnd Key="257"/>
</doc_content>
</document>
<document filename="ChunQiu_00040">
<corpus>春秋</corpus>
<title>魯莊公十一年</title>
<doc_content>
<AlignBegin Type="Time" Key="258" RefId="魯莊公十一年正月" Term="魯莊公十一年正月"/>十有一年春王正月。<AlignEnd Key="258"/>
<AlignBegin Type="Time" Key="259" RefId="魯莊公十一年五月" Term="魯莊公十一年五月"/>夏五月，戊寅，公敗宋師於鄑。<AlignEnd Key="259"/>
<AlignBegin Type="Time" Key="260" RefId="魯莊公十一年七月" Term="魯莊公十一年七月"/>秋，宋大水。<AlignEnd Key="260"/>
<AlignBegin Type="Time" Key="261" RefId="魯莊公十一年十月" Term="魯莊公十一年十月"/>冬，王姬歸於齊。<AlignEnd Key="261"/>
</doc_content>
</document>
<document filename="ChunQiu_00041">
<corpus>春秋</corpus>
<title>魯莊公十二年</title>
<doc_content>
<AlignBegin Type="Time" Key="262" RefId="魯莊公十二年三月" Term="魯莊公十二年三月"/>十有二年春王三月，紀叔姬歸於酅。<AlignEnd Key="262"/>
<AlignBegin Type="Time" Key="263" RefId="魯莊公十二年四月" Term="魯莊公十二年四月"/>夏四月。<AlignEnd Key="263"/>
<AlignBegin Type="Time" Key="264" RefId="魯莊公十二年八月" Term="魯莊公十二年八月"/>秋八月甲午，宋萬弑其君捷及其大夫仇牧。<AlignEnd Key="264"/>
<AlignBegin Type="Time" Key="265" RefId="魯莊公十二年十月" Term="魯莊公十二年十月"/>十月，宋萬出奔陳。<AlignEnd Key="265"/>
</doc_content>
</document>
<document filename="ChunQiu_00042">
<corpus>春秋</corpus>
<title>魯莊公十三年</title>
<doc_content>
<AlignBegin Type="Time" Key="266" RefId="魯莊公十三年正月" Term="魯莊公十三年正月"/>十有三年春，齊侯、宋人、陳人、蔡人、邾人會於北杏。<AlignEnd Key="266"/>
<AlignBegin Type="Time" Key="267" RefId="魯莊公十三年六月" Term="魯莊公十三年六月"/>夏六月，齊人滅遂。<AlignEnd Key="267"/>
<AlignBegin Type="Time" Key="268" RefId="魯莊公十三年七月" Term="魯莊公十三年七月"/>秋七月。<AlignEnd Key="268"/>
<AlignBegin Type="Time" Key="269" RefId="魯莊公十三年十月" Term="魯莊公十三年十月"/>冬，公會齊侯盟于柯。<AlignEnd Key="269"/>
</doc_content>
</document>
<document filename="ChunQiu_00043">
<corpus>春秋</corpus>
<title>魯莊公十四年</title>
<doc_content>
<AlignBegin Type="Time" Key="270" RefId="魯莊公十四年正月" Term="魯莊公十四年正月"/>十有四年春，齊人、陳人、曹人伐宋。<AlignEnd Key="270"/>
<AlignBegin Type="Time" Key="271" RefId="魯莊公十四年四月" Term="魯莊公十四年四月"/>夏，單伯會伐宋。<AlignEnd Key="271"/>
<AlignBegin Type="Time" Key="272" RefId="魯莊公十四年七月" Term="魯莊公十四年七月"/>秋七月，荊入蔡。<AlignEnd Key="272"/>
<AlignBegin Type="Time" Key="273" RefId="魯莊公十四年十月" Term="魯莊公十四年十月"/>冬，單伯會齊侯、宋公、衛侯、鄭伯于鄄。<AlignEnd Key="273"/>
</doc_content>
</document>
<document filename="ChunQiu_00044">
<corpus>春秋</corpus>
<title>魯莊公十五年</title>
<doc_content>
<AlignBegin Type="Time" Key="274" RefId="魯莊公十五年正月" Term="魯莊公十五年正月"/>十有五年春，齊侯、宋公、陳侯、衛侯、鄭伯會于鄄。<AlignEnd Key="274"/>
<AlignBegin Type="Time" Key="275" RefId="魯莊公十五年四月" Term="魯莊公十五年四月"/>夏，夫人姜氏如齊。<AlignEnd Key="275"/>
<AlignBegin Type="Time" Key="276" RefId="魯莊公十五年七月" Term="魯莊公十五年七月"/>秋，宋人、齊人、邾人伐郳。<AlignEnd Key="276"/>
<AlignBegin Type="Time" Key="277" RefId="魯莊公十五年七月" Term="魯莊公十五年七月"/>鄭人侵宋。<AlignEnd Key="277"/>
<AlignBegin Type="Time" Key="278" RefId="魯莊公十五年十月" Term="魯莊公十五年十月"/>冬十月。<AlignEnd Key="278"/>
</doc_content>
</document>
<document filename="ChunQiu_00045">
<corpus>春秋</corpus>
<title>魯莊公十六年</title>
<doc_content>
<AlignBegin Type="Time" Key="279" RefId="魯莊公十六年正月" Term="魯莊公十六年正月"/>十有六年春王正月。<AlignEnd Key="279"/>
<AlignBegin Type="Time" Key="280" RefId="魯莊公十六年四月" Term="魯莊公十六年四月"/>夏，宋人、齊人、衛人伐鄭。<AlignEnd Key="280"/>
<AlignBegin Type="Time" Key="281" RefId="魯莊公十六年七月" Term="魯莊公十六年七月"/>秋，荊伐鄭。<AlignEnd Key="281"/>
<AlignBegin Type="Time" Key="282" RefId="魯莊公十六年十二月" Term="魯莊公十六年十二月"/>冬十有二月，會齊侯、宋公、陳侯、衛侯、鄭伯、許男、滑伯、滕子同盟於幽。<AlignEnd Key="282"/>
<AlignBegin Type="Time" Key="283" RefId="魯莊公十六年十二月" Term="魯莊公十六年十二月"/>邾子克卒。<AlignEnd Key="283"/>
</doc_content>
</document>
<document filename="ChunQiu_00046">
<corpus>春秋</corpus>
<title>魯莊公十七年</title>
<doc_content>
<AlignBegin Type="Time" Key="284" RefId="魯莊公十七年正月" Term="魯莊公十七年正月"/>十有七年春，齊人執鄭詹。<AlignEnd Key="284"/>
<AlignBegin Type="Time" Key="285" RefId="魯莊公十七年四月" Term="魯莊公十七年四月"/>夏，齊人殲於遂。<AlignEnd Key="285"/>
<AlignBegin Type="Time" Key="286" RefId="魯莊公十七年七月" Term="魯莊公十七年七月"/>秋，鄭詹自齊逃來。<AlignEnd Key="286"/>
<AlignBegin Type="Time" Key="287" RefId="魯莊公十七年十月" Term="魯莊公十七年十月"/>冬，多麋。<AlignEnd Key="287"/>
</doc_content>
</document>
<document filename="ChunQiu_00047">
<corpus>春秋</corpus>
<title>魯莊公十八年</title>
<doc_content>
<AlignBegin Type="Time" Key="288" RefId="魯莊公十八年三月" Term="魯莊公十八年三月"/>十有八年春王三月，日有食之。<AlignEnd Key="288"/>
<AlignBegin Type="Time" Key="289" RefId="魯莊公十八年四月" Term="魯莊公十八年四月"/>夏，公追戎於濟西。<AlignEnd Key="289"/>
<AlignBegin Type="Time" Key="290" RefId="魯莊公十八年七月" Term="魯莊公十八年七月"/>秋，有蜮。<AlignEnd Key="290"/>
<AlignBegin Type="Time" Key="291" RefId="魯莊公十八年十月" Term="魯莊公十八年十月"/>冬十月。<AlignEnd Key="291"/>
</doc_content>
</document>
<document filename="ChunQiu_00048">
<corpus>春秋</corpus>
<title>魯莊公十九年</title>
<doc_content>
<AlignBegin Type="Time" Key="292" RefId="魯莊公十九年正月" Term="魯莊公十九年正月"/>十有九年春王正月。<AlignEnd Key="292"/>
<AlignBegin Type="Time" Key="293" RefId="魯莊公十九年四月" Term="魯莊公十九年四月"/>夏四月。<AlignEnd Key="293"/>
<AlignBegin Type="Time" Key="294" RefId="魯莊公十九年七月" Term="魯莊公十九年七月"/>秋，公子結媵陳人之婦於鄄，遂及齊侯、宋公盟。<AlignEnd Key="294"/>
<AlignBegin Type="Time" Key="295" RefId="魯莊公十九年七月" Term="魯莊公十九年七月"/>夫人姜氏如莒。<AlignEnd Key="295"/>
<AlignBegin Type="Time" Key="296" RefId="魯莊公十九年十月" Term="魯莊公十九年十月"/>冬，齊人、宋人、陳人伐我西鄙。<AlignEnd Key="296"/>
</doc_content>
</document>
<document filename="ChunQiu_00049">
<corpus>春秋</corpus>
<title>魯莊公二十年</title>
<doc_content>
<AlignBegin Type="Time" Key="297" RefId="魯莊公二十年二月" Term="魯莊公二十年二月"/>二十年春王二月，夫人姜氏如莒。<AlignEnd Key="297"/>
<AlignBegin Type="Time" Key="298" RefId="魯莊公二十年四月" Term="魯莊公二十年四月"/>夏，齊大災。<AlignEnd Key="298"/>
<AlignBegin Type="Time" Key="299" RefId="魯莊公二十年七月" Term="魯莊公二十年七月"/>秋七月。<AlignEnd Key="299"/>
<AlignBegin Type="Time" Key="300" RefId="魯莊公二十年十月" Term="魯莊公二十年十月"/>冬，齊人伐戎。<AlignEnd Key="300"/>
</doc_content>
</document>
<document filename="ChunQiu_00050">
<corpus>春秋</corpus>
<title>魯莊公二十一年</title>
<doc_content>
<AlignBegin Type="Time" Key="301" RefId="魯莊公二十一年正月" Term="魯莊公二十一年正月"/>二十有一年春，王正月。<AlignEnd Key="301"/>
<AlignBegin Type="Time" Key="302" RefId="魯莊公二十一年五月" Term="魯莊公二十一年五月"/>夏五月辛酉，鄭伯突卒。<AlignEnd Key="302"/>
<AlignBegin Type="Time" Key="303" RefId="魯莊公二十一年七月" Term="魯莊公二十一年七月"/>秋七月戊戌，夫人姜氏薨。<AlignEnd Key="303"/>
<AlignBegin Type="Time" Key="304" RefId="魯莊公二十一年十二月" Term="魯莊公二十一年十二月"/>冬十有二月，葬鄭厲公。<AlignEnd Key="304"/>
</doc_content>
</document>
<document filename="ChunQiu_00051">
<corpus>春秋</corpus>
<title>魯莊公二十二年</title>
<doc_content>
<AlignBegin Type="Time" Key="305" RefId="魯莊公二十二年正月" Term="魯莊公二十二年正月"/>二十二年春王正月，肆大眚。<AlignEnd Key="305"/>
<AlignBegin Type="Time" Key="306" RefId="魯莊公二十二年正月" Term="魯莊公二十二年正月"/>癸丑，葬我小君文薑。<AlignEnd Key="306"/>
<AlignBegin Type="Time" Key="307" RefId="魯莊公二十二年正月" Term="魯莊公二十二年正月"/>陳人殺其公子禦寇。<AlignEnd Key="307"/>
<AlignBegin Type="Time" Key="308" RefId="魯莊公二十二年五月" Term="魯莊公二十二年五月"/>夏五月。<AlignEnd Key="308"/>
<AlignBegin Type="Time" Key="309" RefId="魯莊公二十二年七月" Term="魯莊公二十二年七月"/>秋七月丙申，及齊高傒盟於防。<AlignEnd Key="309"/>
<AlignBegin Type="Time" Key="310" RefId="魯莊公二十二年十月" Term="魯莊公二十二年十月"/>冬，公如齊納幣。<AlignEnd Key="310"/>
</doc_content>
</document>
<document filename="ChunQiu_00052">
<corpus>春秋</corpus>
<title>魯莊公二十三年</title>
<doc_content>
<AlignBegin Type="Time" Key="311" RefId="魯莊公二十三年正月" Term="魯莊公二十三年正月"/>二十有三年春，公至自齊。<AlignEnd Key="311"/>
<AlignBegin Type="Time" Key="312" RefId="魯莊公二十三年正月" Term="魯莊公二十三年正月"/>祭叔來聘。<AlignEnd Key="312"/>
<AlignBegin Type="Time" Key="313" RefId="魯莊公二十三年四月" Term="魯莊公二十三年四月"/>夏，公如齊觀社。<AlignEnd Key="313"/>
<AlignBegin Type="Time" Key="314" RefId="魯莊公二十三年四月" Term="魯莊公二十三年四月"/>公至自齊。<AlignEnd Key="314"/>
<AlignBegin Type="Time" Key="315" RefId="魯莊公二十三年四月" Term="魯莊公二十三年四月"/>荊人來聘。<AlignEnd Key="315"/>
<AlignBegin Type="Time" Key="316" RefId="魯莊公二十三年四月" Term="魯莊公二十三年四月"/>公及齊侯遇于穀。<AlignEnd Key="316"/>
<AlignBegin Type="Time" Key="317" RefId="魯莊公二十三年四月" Term="魯莊公二十三年四月"/>蕭叔朝公。<AlignEnd Key="317"/>
<AlignBegin Type="Time" Key="318" RefId="魯莊公二十三年七月" Term="魯莊公二十三年七月"/>秋，丹桓宮楹。<AlignEnd Key="318"/>
<AlignBegin Type="Time" Key="319" RefId="魯莊公二十三年十一月" Term="魯莊公二十三年十一月"/>冬十有一月，曹伯射姑卒。<AlignEnd Key="319"/>
<AlignBegin Type="Time" Key="320" RefId="魯莊公二十三年十二月" Term="魯莊公二十三年十二月"/>十有二月甲寅，公會齊侯盟于扈。<AlignEnd Key="320"/>
</doc_content>
</document>
<document filename="ChunQiu_00053">
<corpus>春秋</corpus>
<title>魯莊公二十四年</title>
<doc_content>
<AlignBegin Type="Time" Key="321" RefId="魯莊公二十四年三月" Term="魯莊公二十四年三月"/>二十有四年春王三月，刻桓宮桷。<AlignEnd Key="321"/>
<AlignBegin Type="Time" Key="322" RefId="魯莊公二十四年三月" Term="魯莊公二十四年三月"/>葬曹莊公。<AlignEnd Key="322"/>
<AlignBegin Type="Time" Key="323" RefId="魯莊公二十四年四月" Term="魯莊公二十四年四月"/>夏，公如齊逆女。<AlignEnd Key="323"/>
<AlignBegin Type="Time" Key="324" RefId="魯莊公二十四年七月" Term="魯莊公二十四年七月"/>秋，公至自齊。<AlignEnd Key="324"/>
<AlignBegin Type="Time" Key="325" RefId="魯莊公二十四年八月" Term="魯莊公二十四年八月"/>八月丁丑，夫人姜氏入。<AlignEnd Key="325"/>
<AlignBegin Type="Time" Key="326" RefId="魯莊公二十四年八月" Term="魯莊公二十四年八月"/>戊寅，大夫宗婦覿，用幣。<AlignEnd Key="326"/>
<AlignBegin Type="Time" Key="327" RefId="魯莊公二十四年八月" Term="魯莊公二十四年八月"/>大水。<AlignEnd Key="327"/>
<AlignBegin Type="Time" Key="328" RefId="魯莊公二十四年十月" Term="魯莊公二十四年十月"/>冬，戎侵曹。<AlignEnd Key="328"/>
<AlignBegin Type="Time" Key="329" RefId="魯莊公二十四年十月" Term="魯莊公二十四年十月"/>曹羈出奔陳。<AlignEnd Key="329"/>
<AlignBegin Type="Time" Key="330" RefId="魯莊公二十四年十月" Term="魯莊公二十四年十月"/>赤歸於曹。<AlignEnd Key="330"/>
<AlignBegin Type="Time" Key="331" RefId="魯莊公二十四年十月" Term="魯莊公二十四年十月"/>郭公。<AlignEnd Key="331"/>
</doc_content>
</document>
<document filename="ChunQiu_00054">
<corpus>春秋</corpus>
<title>魯莊公二十五年</title>
<doc_content>
<AlignBegin Type="Time" Key="332" RefId="魯莊公二十五年正月" Term="魯莊公二十五年正月"/>二十有五年春，陳侯使女叔來聘。<AlignEnd Key="332"/>
<AlignBegin Type="Time" Key="333" RefId="魯莊公二十五年五月" Term="魯莊公二十五年五月"/>夏五月癸丑，衛侯朔卒。<AlignEnd Key="333"/>
<AlignBegin Type="Time" Key="334" RefId="魯莊公二十五年六月" Term="魯莊公二十五年六月"/>六月辛未，朔，日有食之，鼓、用牲於社。<AlignEnd Key="334"/>
<AlignBegin Type="Time" Key="335" RefId="魯莊公二十五年六月" Term="魯莊公二十五年六月"/>伯姬歸於杞。<AlignEnd Key="335"/>
<AlignBegin Type="Time" Key="336" RefId="魯莊公二十五年七月" Term="魯莊公二十五年七月"/>秋，大水，鼓、用牲于社、於門。<AlignEnd Key="336"/>
<AlignBegin Type="Time" Key="337" RefId="魯莊公二十五年十月" Term="魯莊公二十五年十月"/>冬，公子友如陳。<AlignEnd Key="337"/>
</doc_content>
</document>
<document filename="ChunQiu_00055">
<corpus>春秋</corpus>
<title>魯莊公二十六年</title>
<doc_content>
<AlignBegin Type="Time" Key="338" RefId="魯莊公二十六年正月" Term="魯莊公二十六年正月"/>二十有六年春，公伐戎。<AlignEnd Key="338"/>
<AlignBegin Type="Time" Key="339" RefId="魯莊公二十六年四月" Term="魯莊公二十六年四月"/>夏，公至自伐戎。<AlignEnd Key="339"/>
<AlignBegin Type="Time" Key="340" RefId="魯莊公二十六年四月" Term="魯莊公二十六年四月"/>曹殺其大夫。<AlignEnd Key="340"/>
<AlignBegin Type="Time" Key="341" RefId="魯莊公二十六年七月" Term="魯莊公二十六年七月"/>秋，公會宋人、齊人，伐徐。<AlignEnd Key="341"/>
<AlignBegin Type="Time" Key="342" RefId="魯莊公二十六年十二月" Term="魯莊公二十六年十二月"/>冬十有二月癸亥，朔，日有食之。<AlignEnd Key="342"/>
</doc_content>
</document>
<document filename="ChunQiu_00056">
<corpus>春秋</corpus>
<title>魯莊公二十七年</title>
<doc_content>
<AlignBegin Type="Time" Key="343" RefId="魯莊公二十七年正月" Term="魯莊公二十七年正月"/>二十有七年春，公會杞伯姬于洮。<AlignEnd Key="343"/>
<AlignBegin Type="Time" Key="344" RefId="魯莊公二十七年六月" Term="魯莊公二十七年六月"/>夏六月，公會齊侯、宋公、陳侯、鄭伯同盟于幽。<AlignEnd Key="344"/>
<AlignBegin Type="Time" Key="345" RefId="魯莊公二十七年七月" Term="魯莊公二十七年七月"/>秋，公子友如陳，葬原仲。<AlignEnd Key="345"/>
<AlignBegin Type="Time" Key="346" RefId="魯莊公二十七年十月" Term="魯莊公二十七年十月"/>冬，杞伯姬來。<AlignEnd Key="346"/>
<AlignBegin Type="Time" Key="347" RefId="魯莊公二十七年十月" Term="魯莊公二十七年十月"/>莒慶來逆叔姬。<AlignEnd Key="347"/>
<AlignBegin Type="Time" Key="348" RefId="魯莊公二十七年十月" Term="魯莊公二十七年十月"/>杞伯來朝。<AlignEnd Key="348"/>
<AlignBegin Type="Time" Key="349" RefId="魯莊公二十七年十月" Term="魯莊公二十七年十月"/>公會齊侯於城濮。<AlignEnd Key="349"/>
</doc_content>
</document>
<document filename="ChunQiu_00057">
<corpus>春秋</corpus>
<title>魯莊公二十八年</title>
<doc_content>
<AlignBegin Type="Time" Key="350" RefId="魯莊公二十八年三月" Term="魯莊公二十八年三月"/>二十有八年春，王三月甲寅，齊人伐衛。<AlignEnd Key="350"/>
<AlignBegin Type="Time" Key="351" RefId="魯莊公二十八年三月" Term="魯莊公二十八年三月"/>衛人及齊人戰，衛人敗績。<AlignEnd Key="351"/>
<AlignBegin Type="Time" Key="352" RefId="魯莊公二十八年四月" Term="魯莊公二十八年四月"/>夏四月丁未，邾子瑣卒。<AlignEnd Key="352"/>
<AlignBegin Type="Time" Key="353" RefId="魯莊公二十八年七月" Term="魯莊公二十八年七月"/>秋，荊伐鄭，公會齊人、宋人救鄭。<AlignEnd Key="353"/>
<AlignBegin Type="Time" Key="354" RefId="魯莊公二十八年十月" Term="魯莊公二十八年十月"/>冬，築郿。<AlignEnd Key="354"/>
<AlignBegin Type="Time" Key="355" RefId="魯莊公二十八年十月" Term="魯莊公二十八年十月"/>大無麥、禾，臧孫辰告糴于齊。<AlignEnd Key="355"/>
</doc_content>
</document>
<document filename="ChunQiu_00058">
<corpus>春秋</corpus>
<title>魯莊公二十九年</title>
<doc_content>
<AlignBegin Type="Time" Key="356" RefId="魯莊公二十九年正月" Term="魯莊公二十九年正月"/>二十有九年春，新延既。<AlignEnd Key="356"/>
<AlignBegin Type="Time" Key="357" RefId="魯莊公二十九年四月" Term="魯莊公二十九年四月"/>夏，鄭人侵許。<AlignEnd Key="357"/>
<AlignBegin Type="Time" Key="358" RefId="魯莊公二十九年七月" Term="魯莊公二十九年七月"/>秋，有蜚。<AlignEnd Key="358"/>
<AlignBegin Type="Time" Key="359" RefId="魯莊公二十九年十二月" Term="魯莊公二十九年十二月"/>冬十有二月，紀叔姬卒。<AlignEnd Key="359"/>
<AlignBegin Type="Time" Key="360" RefId="魯莊公二十九年十二月" Term="魯莊公二十九年十二月"/>城諸及防。<AlignEnd Key="360"/>
</doc_content>
</document>
<document filename="ChunQiu_00059">
<corpus>春秋</corpus>
<title>魯莊公三十年</title>
<doc_content>
<AlignBegin Type="Time" Key="361" RefId="魯莊公三十年正月" Term="魯莊公三十年正月"/>三十年春王正月。<AlignEnd Key="361"/>
<AlignBegin Type="Time" Key="362" RefId="魯莊公三十年四月" Term="魯莊公三十年四月"/>夏，次於成。<AlignEnd Key="362"/>
<AlignBegin Type="Time" Key="363" RefId="魯莊公三十年七月" Term="魯莊公三十年七月"/>秋七月，齊人降鄣。<AlignEnd Key="363"/>
<AlignBegin Type="Time" Key="364" RefId="魯莊公三十年八月" Term="魯莊公三十年八月"/>八月癸亥，葬紀叔姬。<AlignEnd Key="364"/>
<AlignBegin Type="Time" Key="365" RefId="魯莊公三十年九月" Term="魯莊公三十年九月"/>九月庚午朔，日有食之，鼓、用牲於社。<AlignEnd Key="365"/>
<AlignBegin Type="Time" Key="366" RefId="魯莊公三十年十月" Term="魯莊公三十年十月"/>冬，公及齊侯遇于魯濟。<AlignEnd Key="366"/>
<AlignBegin Type="Time" Key="367" RefId="魯莊公三十年十月" Term="魯莊公三十年十月"/>齊人伐山戎。<AlignEnd Key="367"/>
</doc_content>
</document>
<document filename="ChunQiu_00060">
<corpus>春秋</corpus>
<title>魯莊公三十一年</title>
<doc_content>
<AlignBegin Type="Time" Key="368" RefId="魯莊公三十一年正月" Term="魯莊公三十一年正月"/>三十有一年春，築台于郎。<AlignEnd Key="368"/>
<AlignBegin Type="Time" Key="369" RefId="魯莊公三十一年四月" Term="魯莊公三十一年四月"/>夏四月，薛伯卒。<AlignEnd Key="369"/>
<AlignBegin Type="Time" Key="370" RefId="魯莊公三十一年四月" Term="魯莊公三十一年四月"/>築台于薛。<AlignEnd Key="370"/>
<AlignBegin Type="Time" Key="371" RefId="魯莊公三十一年六月" Term="魯莊公三十一年六月"/>六月，齊侯來獻戎捷。<AlignEnd Key="371"/>
<AlignBegin Type="Time" Key="372" RefId="魯莊公三十一年七月" Term="魯莊公三十一年七月"/>秋，築台于秦。<AlignEnd Key="372"/>
<AlignBegin Type="Time" Key="373" RefId="魯莊公三十一年十月" Term="魯莊公三十一年十月"/>冬，不雨。<AlignEnd Key="373"/>
</doc_content>
</document>
<document filename="ChunQiu_00061">
<corpus>春秋</corpus>
<title>魯莊公三十二年</title>
<doc_content>
<AlignBegin Type="Time" Key="374" RefId="魯莊公三十二年正月" Term="魯莊公三十二年正月"/>三十有二年春，城小穀。<AlignEnd Key="374"/>
<AlignBegin Type="Time" Key="375" RefId="魯莊公三十二年四月" Term="魯莊公三十二年四月"/>夏，宋公、齊侯遇于梁丘。<AlignEnd Key="375"/>
<AlignBegin Type="Time" Key="376" RefId="魯莊公三十二年七月" Term="魯莊公三十二年七月"/>秋七月癸巳，公子牙卒。<AlignEnd Key="376"/>
<AlignBegin Type="Time" Key="377" RefId="魯莊公三十二年八月" Term="魯莊公三十二年八月"/>八月癸亥，公薨于路寢。<AlignEnd Key="377"/>
<AlignBegin Type="Time" Key="378" RefId="魯莊公三十二年十月" Term="魯莊公三十二年十月"/>冬十月己未，子般卒。<AlignEnd Key="378"/>
<AlignBegin Type="Time" Key="379" RefId="魯莊公三十二年十月" Term="魯莊公三十二年十月"/>公子慶父如齊。<AlignEnd Key="379"/>
<AlignBegin Type="Time" Key="380" RefId="魯莊公三十二年十月" Term="魯莊公三十二年十月"/>狄伐邢。<AlignEnd Key="380"/>
</doc_content>
</document>
<document filename="ChunQiu_00062">
<corpus>春秋</corpus>
<title>魯閔公元年</title>
<doc_content>
<AlignBegin Type="Time" Key="381" RefId="魯閔公元年正月" Term="魯閔公元年正月"/>元年春，王正月。<AlignEnd Key="381"/>
<AlignBegin Type="Time" Key="382" RefId="魯閔公元年正月" Term="魯閔公元年正月"/>齊人救邢。<AlignEnd Key="382"/>
<AlignBegin Type="Time" Key="383" RefId="魯閔公元年六月" Term="魯閔公元年六月"/>夏，六月，辛酉，葬我君莊公。<AlignEnd Key="383"/>
<AlignBegin Type="Time" Key="384" RefId="魯閔公元年八月" Term="魯閔公元年八月"/>秋，八月，公及齊侯盟于落姑。<AlignEnd Key="384"/>
<AlignBegin Type="Time" Key="385" RefId="魯閔公元年八月" Term="魯閔公元年八月"/>季子來歸。<AlignEnd Key="385"/>
<AlignBegin Type="Time" Key="386" RefId="魯閔公元年十月" Term="魯閔公元年十月"/>冬，齊仲孫來。<AlignEnd Key="386"/>
</doc_content>
</document>
<document filename="ChunQiu_00063">
<corpus>春秋</corpus>
<title>魯閔公二年</title>
<doc_content>
<AlignBegin Type="Time" Key="387" RefId="魯閔公二年正月" Term="魯閔公二年正月"/>二年春，王正月，齊人遷陽。<AlignEnd Key="387"/>
<AlignBegin Type="Time" Key="388" RefId="魯閔公二年五月" Term="魯閔公二年五月"/>夏，五月，乙酉，吉禘于莊公。<AlignEnd Key="388"/>
<AlignBegin Type="Time" Key="389" RefId="魯閔公二年八月" Term="魯閔公二年八月"/>秋，八月，辛丑，公薨。<AlignEnd Key="389"/>
<AlignBegin Type="Time" Key="390" RefId="魯閔公二年九月" Term="魯閔公二年九月"/>九月，夫人姜氏孫于邾。<AlignEnd Key="390"/>
<AlignBegin Type="Time" Key="391" RefId="魯閔公二年九月" Term="魯閔公二年九月"/>公子慶父出奔莒。<AlignEnd Key="391"/>
<AlignBegin Type="Time" Key="392" RefId="魯閔公二年十月" Term="魯閔公二年十月"/>冬，齊高子來盟。<AlignEnd Key="392"/>
<AlignBegin Type="Time" Key="393" RefId="魯閔公二年十二月" Term="魯閔公二年十二月"/>十有二月，狄入衛。<AlignEnd Key="393"/>
<AlignBegin Type="Time" Key="394" RefId="魯閔公二年十二月" Term="魯閔公二年十二月"/>鄭棄其師。<AlignEnd Key="394"/>
</doc_content>
</document>
<document filename="ChunQiu_00064">
<corpus>春秋</corpus>
<title>魯僖公元年</title>
<doc_content>
<AlignBegin Type="Time" Key="395" RefId="魯僖公元年正月" Term="魯僖公元年正月"/>元年春，王正月。<AlignEnd Key="395"/>
<AlignBegin Type="Time" Key="396" RefId="魯僖公元年正月" Term="魯僖公元年正月"/>齊師、宋師、曹伯次于聶北，救邢。<AlignEnd Key="396"/>
<AlignBegin Type="Time" Key="397" RefId="魯僖公元年六月" Term="魯僖公元年六月"/>夏，六月。邢遷于夷儀<AlignEnd Key="397"/>
<AlignBegin Type="Time" Key="398" RefId="魯僖公元年六月" Term="魯僖公元年六月"/>齊師、宋師、曹師城邢。<AlignEnd Key="398"/>
<AlignBegin Type="Time" Key="399" RefId="魯僖公元年七月" Term="魯僖公元年七月"/>秋，七月，戊辰。夫人姜氏薨于夷，齊人以歸。<AlignEnd Key="399"/>
<AlignBegin Type="Time" Key="400" RefId="魯僖公元年七月" Term="魯僖公元年七月"/>楚人伐鄭。<AlignEnd Key="400"/>
<AlignBegin Type="Time" Key="401" RefId="魯僖公元年八月" Term="魯僖公元年八月"/>八月。公會齊侯、宋公、鄭伯、曹伯、邾人于檉。<AlignEnd Key="401"/>
<AlignBegin Type="Time" Key="402" RefId="魯僖公元年九月" Term="魯僖公元年九月"/>九月。公敗邾師于偃。<AlignEnd Key="402"/>
<AlignBegin Type="Time" Key="403" RefId="魯僖公元年十月" Term="魯僖公元年十月"/>冬，十月，壬午。公子友帥師敗莒師于酈，獲莒拏。<AlignEnd Key="403"/>
<AlignBegin Type="Time" Key="404" RefId="魯僖公元年十二月" Term="魯僖公元年十二月"/>十有二月，丁已。夫人氏之喪至自齊。<AlignEnd Key="404"/>
</doc_content>
</document>
<document filename="ChunQiu_00065">
<corpus>春秋</corpus>
<title>魯僖公二年</title>
<doc_content>
<AlignBegin Type="Time" Key="405" RefId="魯僖公二年正月" Term="魯僖公二年正月"/>二年春，王正月。城楚丘。<AlignEnd Key="405"/>
<AlignBegin Type="Time" Key="406" RefId="魯僖公二年五月" Term="魯僖公二年五月"/>夏，五月，辛已。葬我小君哀姜。<AlignEnd Key="406"/>
<AlignBegin Type="Time" Key="407" RefId="魯僖公二年五月" Term="魯僖公二年五月"/>虞師、晉師滅下陽。<AlignEnd Key="407"/>
<AlignBegin Type="Time" Key="408" RefId="魯僖公二年九月" Term="魯僖公二年九月"/>秋，九月。齊侯、宋公、江人、黃人盟于貫。<AlignEnd Key="408"/>
<AlignBegin Type="Time" Key="409" RefId="魯僖公二年十月" Term="魯僖公二年十月"/>冬，十月。不雨。<AlignEnd Key="409"/>
<AlignBegin Type="Time" Key="410" RefId="魯僖公二年十月" Term="魯僖公二年十月"/>楚人侵鄭。<AlignEnd Key="410"/>
</doc_content>
</document>
<document filename="ChunQiu_00066">
<corpus>春秋</corpus>
<title>魯僖公三年</title>
<doc_content>
<AlignBegin Type="Time" Key="411" RefId="魯僖公三年正月" Term="魯僖公三年正月"/>三年春，王正月，不雨。<AlignEnd Key="411"/>
<AlignBegin Type="Time" Key="412" RefId="魯僖公三年四月" Term="魯僖公三年四月"/>夏，四月，不雨。<AlignEnd Key="412"/>
<AlignBegin Type="Time" Key="413" RefId="魯僖公三年四月" Term="魯僖公三年四月"/>徐人取舒。<AlignEnd Key="413"/>
<AlignBegin Type="Time" Key="414" RefId="魯僖公三年六月" Term="魯僖公三年六月"/>六月，雨。<AlignEnd Key="414"/>
<AlignBegin Type="Time" Key="415" RefId="魯僖公三年六月" Term="魯僖公三年六月"/>秋，齊侯、宋公、江人、黃人會于陽穀。<AlignEnd Key="415"/>
<AlignBegin Type="Time" Key="416" RefId="魯僖公三年六月" Term="魯僖公三年六月"/>冬，公子友如齊蒞盟。<AlignEnd Key="416"/>
<AlignBegin Type="Time" Key="417" RefId="魯僖公三年六月" Term="魯僖公三年六月"/>楚人伐鄭。<AlignEnd Key="417"/>
</doc_content>
</document>
<document filename="ChunQiu_00067">
<corpus>春秋</corpus>
<title>魯僖公四年</title>
<doc_content>
<AlignBegin Type="Time" Key="418" RefId="魯僖公四年正月" Term="魯僖公四年正月"/>四年春，王正月，公會齊侯、宋公、陳侯、衛侯、鄭伯、許男、曹伯侵蔡，蔡潰，遂伐楚，次于陘。<AlignEnd Key="418"/>
<AlignBegin Type="Time" Key="419" RefId="魯僖公四年四月" Term="魯僖公四年四月"/>夏，許男新臣卒。<AlignEnd Key="419"/>
<AlignBegin Type="Time" Key="420" RefId="魯僖公四年四月" Term="魯僖公四年四月"/>楚屈完來盟于師，盟于召陵。<AlignEnd Key="420"/>
<AlignBegin Type="Time" Key="421" RefId="魯僖公四年四月" Term="魯僖公四年四月"/>齊人執陳轅濤塗。<AlignEnd Key="421"/>
<AlignBegin Type="Time" Key="422" RefId="魯僖公四年七月" Term="魯僖公四年七月"/>秋，及江人、黃人伐陳。<AlignEnd Key="422"/>
<AlignBegin Type="Time" Key="423" RefId="魯僖公四年八月" Term="魯僖公四年八月"/>八月，公至自伐楚。<AlignEnd Key="423"/>
<AlignBegin Type="Time" Key="424" RefId="魯僖公四年八月" Term="魯僖公四年八月"/>葬許穆公。<AlignEnd Key="424"/>
<AlignBegin Type="Time" Key="425" RefId="魯僖公四年十二月" Term="魯僖公四年十二月"/>冬，十有二月，公孫茲帥師會齊人、宋人、衛人、鄭人、許人、曹人侵陳。<AlignEnd Key="425"/>
</doc_content>
</document>
<document filename="ChunQiu_00068">
<corpus>春秋</corpus>
<title>魯僖公五年</title>
<doc_content>
<AlignBegin Type="Time" Key="426" RefId="魯僖公五年正月" Term="魯僖公五年正月"/>五年春，晉侯殺其世子申生。<AlignEnd Key="426"/>
<AlignBegin Type="Time" Key="427" RefId="魯僖公五年正月" Term="魯僖公五年正月"/>杞伯姬來朝其子。<AlignEnd Key="427"/>
<AlignBegin Type="Time" Key="428" RefId="魯僖公五年四月" Term="魯僖公五年四月"/>夏，公孫茲如牟。<AlignEnd Key="428"/>
<AlignBegin Type="Time" Key="429" RefId="魯僖公五年四月" Term="魯僖公五年四月"/>公及齊侯、宋公、陳侯、衛侯、鄭伯、許男、曹伯，會王世子于首止。<AlignEnd Key="429"/>
<AlignBegin Type="Time" Key="430" RefId="魯僖公五年八月" Term="魯僖公五年八月"/>秋，八月，諸侯盟于首止，鄭伯逃歸，不盟<AlignEnd Key="430"/>
<AlignBegin Type="Time" Key="431" RefId="魯僖公五年八月" Term="魯僖公五年八月"/>楚人滅弦，弦子奔黃。<AlignEnd Key="431"/>
<AlignBegin Type="Time" Key="432" RefId="魯僖公五年九月" Term="魯僖公五年九月"/>九月，戊申朔，日有食之。<AlignEnd Key="432"/>
<AlignBegin Type="Time" Key="433" RefId="魯僖公五年十月" Term="魯僖公五年十月"/>冬，晉人執虞公。<AlignEnd Key="433"/>
</doc_content>
</document>
<document filename="ChunQiu_00069">
<corpus>春秋</corpus>
<title>魯僖公六年</title>
<doc_content>
<AlignBegin Type="Time" Key="434" RefId="魯僖公六年正月" Term="魯僖公六年正月"/>六年春，王正月。<AlignEnd Key="434"/>
<AlignBegin Type="Time" Key="435" RefId="魯僖公六年四月" Term="魯僖公六年四月"/>夏，公會齊侯、宋公、陳侯、衛侯、曹伯伐鄭，圍新城。<AlignEnd Key="435"/>
<AlignBegin Type="Time" Key="436" RefId="魯僖公六年七月" Term="魯僖公六年七月"/>秋，楚人圍許，諸侯遂救許<AlignEnd Key="436"/>
<AlignBegin Type="Time" Key="437" RefId="魯僖公六年十月" Term="魯僖公六年十月"/>冬，公至自伐鄭。<AlignEnd Key="437"/>
</doc_content>
</document>
<document filename="ChunQiu_00070">
<corpus>春秋</corpus>
<title>魯僖公七年</title>
<doc_content>
<AlignBegin Type="Time" Key="438" RefId="魯僖公七年正月" Term="魯僖公七年正月"/>七年春，齊人伐鄭。<AlignEnd Key="438"/>
<AlignBegin Type="Time" Key="439" RefId="魯僖公七年四月" Term="魯僖公七年四月"/>夏，小邾子來朝。<AlignEnd Key="439"/>
<AlignBegin Type="Time" Key="440" RefId="魯僖公七年四月" Term="魯僖公七年四月"/>鄭殺其大夫申侯。<AlignEnd Key="440"/>
<AlignBegin Type="Time" Key="441" RefId="魯僖公七年七月" Term="魯僖公七年七月"/>秋，七月，公會齊侯、宋公、陳世子款、鄭世子華，盟于甯母。<AlignEnd Key="441"/>
<AlignBegin Type="Time" Key="442" RefId="魯僖公七年七月" Term="魯僖公七年七月"/>曹伯班卒。<AlignEnd Key="442"/>
<AlignBegin Type="Time" Key="443" RefId="魯僖公七年七月" Term="魯僖公七年七月"/>公子友如齊。<AlignEnd Key="443"/>
<AlignBegin Type="Time" Key="444" RefId="魯僖公七年十月" Term="魯僖公七年十月"/>冬，葬曹昭公<AlignEnd Key="444"/>
</doc_content>
</document>
<document filename="ChunQiu_00071">
<corpus>春秋</corpus>
<title>魯僖公八年</title>
<doc_content>
<AlignBegin Type="Time" Key="445" RefId="魯僖公八年正月" Term="魯僖公八年正月"/>八年春，王正月，公會王人、齊侯、宋公、衛侯、許男、曹伯、陳世子款盟于洮，鄭伯乞盟。<AlignEnd Key="445"/>
<AlignBegin Type="Time" Key="446" RefId="魯僖公八年四月" Term="魯僖公八年四月"/>夏，狄伐晉。<AlignEnd Key="446"/>
<AlignBegin Type="Time" Key="447" RefId="魯僖公八年七月" Term="魯僖公八年七月"/>秋，七月，禘于大廟，用致夫人。<AlignEnd Key="447"/>
<AlignBegin Type="Time" Key="448" RefId="魯僖公八年十二月" Term="魯僖公八年十二月"/>冬，十有二月，丁未，天王崩。<AlignEnd Key="448"/>
</doc_content>
</document>
<document filename="ChunQiu_00072">
<corpus>春秋</corpus>
<title>魯僖公九年</title>
<doc_content>
<AlignBegin Type="Time" Key="449" RefId="魯僖公九年三月" Term="魯僖公九年三月"/>九年春，王三月，丁丑，宋公御說卒。<AlignEnd Key="449"/>
<AlignBegin Type="Time" Key="450" RefId="魯僖公九年四月" Term="魯僖公九年四月"/>夏，公會宰周公、齊侯、宋子、衛侯、鄭伯、許男、曹伯于葵丘。<AlignEnd Key="450"/>
<AlignBegin Type="Time" Key="451" RefId="魯僖公九年七月" Term="魯僖公九年七月"/>秋，七月，乙酉，伯姬卒。<AlignEnd Key="451"/>
<AlignBegin Type="Time" Key="452" RefId="魯僖公九年九月" Term="魯僖公九年九月"/>九月，戊辰，諸侯盟于葵丘。<AlignEnd Key="452"/>
<AlignBegin Type="Time" Key="453" RefId="魯僖公九年九月" Term="魯僖公九年九月"/>甲子，晉侯佹諸卒。<AlignEnd Key="453"/>
<AlignBegin Type="Time" Key="454" RefId="魯僖公九年十月" Term="魯僖公九年十月"/>冬，晉里奚克殺其君之子奚齊。<AlignEnd Key="454"/>
</doc_content>
</document>
<document filename="ChunQiu_00073">
<corpus>春秋</corpus>
<title>魯僖公十年</title>
<doc_content>
<AlignBegin Type="Time" Key="455" RefId="魯僖公十年正月" Term="魯僖公十年正月"/>十年春，王正月，公如齊。<AlignEnd Key="455"/>
<AlignBegin Type="Time" Key="456" RefId="魯僖公十年正月" Term="魯僖公十年正月"/>狄滅溫，溫子奔衛。<AlignEnd Key="456"/>
<AlignBegin Type="Time" Key="457" RefId="魯僖公十年正月" Term="魯僖公十年正月"/>晉里克弒其君卓，及其大夫荀息。<AlignEnd Key="457"/>
<AlignBegin Type="Time" Key="458" RefId="魯僖公十年四月" Term="魯僖公十年四月"/>夏，齊侯許男伐北戎。<AlignEnd Key="458"/>
<AlignBegin Type="Time" Key="459" RefId="魯僖公十年四月" Term="魯僖公十年四月"/>晉殺其大夫里克。<AlignEnd Key="459"/>
<AlignBegin Type="Time" Key="460" RefId="魯僖公十年七月" Term="魯僖公十年七月"/>秋，七月。<AlignEnd Key="460"/>
<AlignBegin Type="Time" Key="461" RefId="魯僖公十年十月" Term="魯僖公十年十月"/>冬，大雨雪。<AlignEnd Key="461"/>
</doc_content>
</document>
<document filename="ChunQiu_00074">
<corpus>春秋</corpus>
<title>魯僖公十一年</title>
<doc_content>
<AlignBegin Type="Time" Key="462" RefId="魯僖公十一年正月" Term="魯僖公十一年正月"/>十有一年春，晉殺其大夫丕鄭父。<AlignEnd Key="462"/>
<AlignBegin Type="Time" Key="463" RefId="魯僖公十一年四月" Term="魯僖公十一年四月"/>夏，公及夫人姜氏，會齊侯于陽穀。<AlignEnd Key="463"/>
<AlignBegin Type="Time" Key="464" RefId="魯僖公十一年八月" Term="魯僖公十一年八月"/>秋，八月，大雩。<AlignEnd Key="464"/>
<AlignBegin Type="Time" Key="465" RefId="魯僖公十一年十月" Term="魯僖公十一年十月"/>冬，楚人伐黃。<AlignEnd Key="465"/>
</doc_content>
</document>
<document filename="ChunQiu_00075">
<corpus>春秋</corpus>
<title>魯僖公十二年</title>
<doc_content>
<AlignBegin Type="Time" Key="466" RefId="魯僖公十二年三月" Term="魯僖公十二年三月"/>十有二年春，王三月，庚午，日有食之。<AlignEnd Key="466"/>
<AlignBegin Type="Time" Key="467" RefId="魯僖公十二年四月" Term="魯僖公十二年四月"/>夏，楚人滅黃。<AlignEnd Key="467"/>
<AlignBegin Type="Time" Key="468" RefId="魯僖公十二年七月" Term="魯僖公十二年七月"/>秋，七月。<AlignEnd Key="468"/>
<AlignBegin Type="Time" Key="469" RefId="魯僖公十二年十二月" Term="魯僖公十二年十二月"/>冬，十有二月，丁丑，陳侯杵臼卒。<AlignEnd Key="469"/>
</doc_content>
</document>
<document filename="ChunQiu_00076">
<corpus>春秋</corpus>
<title>魯僖公十三年</title>
<doc_content>
<AlignBegin Type="Time" Key="470" RefId="魯僖公十三年正月" Term="魯僖公十三年正月"/>十有三年春，狄侵衛。<AlignEnd Key="470"/>
<AlignBegin Type="Time" Key="471" RefId="魯僖公十三年四月" Term="魯僖公十三年四月"/>夏，四月，葬陳宣公。<AlignEnd Key="471"/>
<AlignBegin Type="Time" Key="472" RefId="魯僖公十三年四月" Term="魯僖公十三年四月"/>公會齊侯、宋公、陳侯、衛侯、鄭伯、許男、曹伯于鹹。<AlignEnd Key="472"/>
<AlignBegin Type="Time" Key="473" RefId="魯僖公十三年九月" Term="魯僖公十三年九月"/>秋，九月，大雩。<AlignEnd Key="473"/>
<AlignBegin Type="Time" Key="474" RefId="魯僖公十三年十月" Term="魯僖公十三年十月"/>冬，公子友如齊。<AlignEnd Key="474"/>
</doc_content>
</document>
<document filename="ChunQiu_00077">
<corpus>春秋</corpus>
<title>魯僖公十四年</title>
<doc_content>
<AlignBegin Type="Time" Key="475" RefId="魯僖公十四年正月" Term="魯僖公十四年正月"/>十有四年春，諸侯城緣陵。<AlignEnd Key="475"/>
<AlignBegin Type="Time" Key="476" RefId="魯僖公十四年六月" Term="魯僖公十四年六月"/>夏，六月，季姬及鄫子遇于防，使鄫子來朝。<AlignEnd Key="476"/>
<AlignBegin Type="Time" Key="477" RefId="魯僖公十四年八月" Term="魯僖公十四年八月"/>秋，八月，辛卯，沙鹿崩。<AlignEnd Key="477"/>
<AlignBegin Type="Time" Key="478" RefId="魯僖公十四年八月" Term="魯僖公十四年八月"/>狄侵鄭。<AlignEnd Key="478"/>
<AlignBegin Type="Time" Key="479" RefId="魯僖公十四年十月" Term="魯僖公十四年十月"/>冬，蔡侯肸卒。<AlignEnd Key="479"/>
</doc_content>
</document>
<document filename="ChunQiu_00078">
<corpus>春秋</corpus>
<title>魯僖公十五年</title>
<doc_content>
<AlignBegin Type="Time" Key="480" RefId="魯僖公十五年正月" Term="魯僖公十五年正月"/>十有五年春，王正月，公如齊。<AlignEnd Key="480"/>
<AlignBegin Type="Time" Key="481" RefId="魯僖公十五年正月" Term="魯僖公十五年正月"/>楚人伐徐。<AlignEnd Key="481"/>
<AlignBegin Type="Time" Key="482" RefId="魯僖公十五年三月" Term="魯僖公十五年三月"/>三月，公會齊侯、宋公、陳侯、衛侯、鄭伯、許男、曹伯，盟于牡丘，遂次于匡。<AlignEnd Key="482"/>
<AlignBegin Type="Time" Key="483" RefId="魯僖公十五年三月" Term="魯僖公十五年三月"/>公孫敖帥師，及諸侯之大夫救徐。<AlignEnd Key="483"/>
<AlignBegin Type="Time" Key="484" RefId="魯僖公十五年五月" Term="魯僖公十五年五月"/>夏，五月，日有食之。<AlignEnd Key="484"/>
<AlignBegin Type="Time" Key="485" RefId="魯僖公十五年七月" Term="魯僖公十五年七月"/>秋，七月，齊師、曹師伐厲。<AlignEnd Key="485"/>
<AlignBegin Type="Time" Key="486" RefId="魯僖公十五年八月" Term="魯僖公十五年八月"/>八月，螽。<AlignEnd Key="486"/>
<AlignBegin Type="Time" Key="487" RefId="魯僖公十五年九月" Term="魯僖公十五年九月"/>九月，公至自會。<AlignEnd Key="487"/>
<AlignBegin Type="Time" Key="488" RefId="魯僖公十五年九月" Term="魯僖公十五年九月"/>季姬歸于鄫。<AlignEnd Key="488"/>
<AlignBegin Type="Time" Key="489" RefId="魯僖公十五年九月" Term="魯僖公十五年九月"/>己卯晦，震夷伯之廟。<AlignEnd Key="489"/>
<AlignBegin Type="Time" Key="490" RefId="魯僖公十五年十月" Term="魯僖公十五年十月"/>冬，宋人伐曹，楚人敗徐于婁林。<AlignEnd Key="490"/>
<AlignBegin Type="Time" Key="491" RefId="魯僖公十五年十一月" Term="魯僖公十五年十一月"/>十有一月，壬戌，晉侯及秦伯戰于韓，獲晉侯。<AlignEnd Key="491"/>
</doc_content>
</document>
<document filename="ChunQiu_00079">
<corpus>春秋</corpus>
<title>魯僖公十六年</title>
<doc_content>
<AlignBegin Type="Time" Key="492" RefId="魯僖公十六年正月" Term="魯僖公十六年正月"/>十有六年春，王正月，戊申朔，隕石于宋五。是月，六鷁退飛，過宋都。<AlignEnd Key="492"/>
<AlignBegin Type="Time" Key="493" RefId="魯僖公十六年三月" Term="魯僖公十六年三月"/>三月，壬申，公子季友卒。<AlignEnd Key="493"/>
<AlignBegin Type="Time" Key="494" RefId="魯僖公十六年四月" Term="魯僖公十六年四月"/>夏，四月，丙申，鄫季姬卒。<AlignEnd Key="494"/>
<AlignBegin Type="Time" Key="495" RefId="魯僖公十六年七月" Term="魯僖公十六年七月"/>秋，七月，甲子，公孫茲卒。<AlignEnd Key="495"/>
<AlignBegin Type="Time" Key="496" RefId="魯僖公十六年十二月" Term="魯僖公十六年十二月"/>冬，十有二月，公會齊侯、宋公、陳侯、衛侯、鄭伯、許男、邢侯、曹伯于淮。<AlignEnd Key="496"/>
</doc_content>
</document>
<document filename="ChunQiu_00080">
<corpus>春秋</corpus>
<title>魯僖公十七年</title>
<doc_content>
<AlignBegin Type="Time" Key="497" RefId="魯僖公十七年正月" Term="魯僖公十七年正月"/>十有七年春，齊人、徐人伐英氏。<AlignEnd Key="497"/>
<AlignBegin Type="Time" Key="498" RefId="魯僖公十七年四月" Term="魯僖公十七年四月"/>夏，滅項。<AlignEnd Key="498"/>
<AlignBegin Type="Time" Key="499" RefId="魯僖公十七年七月" Term="魯僖公十七年七月"/>秋，夫人姜氏會齊侯于卞。<AlignEnd Key="499"/>
<AlignBegin Type="Time" Key="500" RefId="魯僖公十七年九月" Term="魯僖公十七年九月"/>九月，公至自會。<AlignEnd Key="500"/>
<AlignBegin Type="Time" Key="501" RefId="魯僖公十七年十二月" Term="魯僖公十七年十二月"/>冬，十有二月，乙亥，齊侯小白卒。<AlignEnd Key="501"/>
</doc_content>
</document>
<document filename="ChunQiu_00081">
<corpus>春秋</corpus>
<title>魯僖公十八年</title>
<doc_content>
<AlignBegin Type="Time" Key="502" RefId="魯僖公十八年正月" Term="魯僖公十八年正月"/>十有八年春，王正月，宋公、曹伯、衛人、邾人，伐齊。<AlignEnd Key="502"/>
<AlignBegin Type="Time" Key="503" RefId="魯僖公十八年四月" Term="魯僖公十八年四月"/>夏，師救齊。<AlignEnd Key="503"/>
<AlignBegin Type="Time" Key="504" RefId="魯僖公十八年五月" Term="魯僖公十八年五月"/>五月，戊寅，宋師及齊師戰于甗，齊師敗績。<AlignEnd Key="504"/>
<AlignBegin Type="Time" Key="505" RefId="魯僖公十八年五月" Term="魯僖公十八年五月"/>狄救齊。<AlignEnd Key="505"/>
<AlignBegin Type="Time" Key="506" RefId="魯僖公十八年八月" Term="魯僖公十八年八月"/>秋，八月，丁亥，葬齊桓公。<AlignEnd Key="506"/>
<AlignBegin Type="Time" Key="507" RefId="魯僖公十八年十月" Term="魯僖公十八年十月"/>冬，邢人、狄人伐衛。<AlignEnd Key="507"/>
</doc_content>
</document>
<document filename="ChunQiu_00082">
<corpus>春秋</corpus>
<title>魯僖公十九年</title>
<doc_content>
<AlignBegin Type="Time" Key="508" RefId="魯僖公十九年三月" Term="魯僖公十九年三月"/>十有九年春，王三月，宋人執滕子嬰齊。<AlignEnd Key="508"/>
<AlignBegin Type="Time" Key="509" RefId="魯僖公十九年六月" Term="魯僖公十九年六月"/>夏，六月，宋公、曹人、邾人盟于曹南，鄫子會盟于邾。<AlignEnd Key="509"/>
<AlignBegin Type="Time" Key="510" RefId="魯僖公十九年六月" Term="魯僖公十九年六月"/>己酉，邾人執鄫子用之。<AlignEnd Key="510"/>
<AlignBegin Type="Time" Key="511" RefId="魯僖公十九年七月" Term="魯僖公十九年七月"/>秋，宋人圍曹。<AlignEnd Key="511"/>
<AlignBegin Type="Time" Key="512" RefId="魯僖公十九年七月" Term="魯僖公十九年七月"/>衛人伐邢。<AlignEnd Key="512"/>
<AlignBegin Type="Time" Key="513" RefId="魯僖公十九年十月" Term="魯僖公十九年十月"/>冬，會陳人、蔡人、楚人、鄭人，盟于齊。<AlignEnd Key="513"/>
<AlignBegin Type="Time" Key="514" RefId="魯僖公十九年十月" Term="魯僖公十九年十月"/>梁亡。<AlignEnd Key="514"/>
</doc_content>
</document>
<document filename="ChunQiu_00083">
<corpus>春秋</corpus>
<title>魯僖公二十年</title>
<doc_content>
<AlignBegin Type="Time" Key="515" RefId="魯僖公二十年正月" Term="魯僖公二十年正月"/>二十年春，新作南門。<AlignEnd Key="515"/>
<AlignBegin Type="Time" Key="516" RefId="魯僖公二十年四月" Term="魯僖公二十年四月"/>夏，郜子來朝。<AlignEnd Key="516"/>
<AlignBegin Type="Time" Key="517" RefId="魯僖公二十年五月" Term="魯僖公二十年五月"/>五月，乙巳，西宮災。<AlignEnd Key="517"/>
<AlignBegin Type="Time" Key="518" RefId="魯僖公二十年五月" Term="魯僖公二十年五月"/>鄭人入滑。<AlignEnd Key="518"/>
<AlignBegin Type="Time" Key="519" RefId="魯僖公二十年七月" Term="魯僖公二十年七月"/>秋，齊人、狄人盟于邢。<AlignEnd Key="519"/>
<AlignBegin Type="Time" Key="520" RefId="魯僖公二十年十月" Term="魯僖公二十年十月"/>冬，楚人伐隨。<AlignEnd Key="520"/>
</doc_content>
</document>
<document filename="ChunQiu_00084">
<corpus>春秋</corpus>
<title>魯僖公二十一年</title>
<doc_content>
<AlignBegin Type="Time" Key="521" RefId="魯僖公二十一年正月" Term="魯僖公二十一年正月"/>二十有一年春，狄侵衛。<AlignEnd Key="521"/>
<AlignBegin Type="Time" Key="522" RefId="魯僖公二十一年正月" Term="魯僖公二十一年正月"/>宋人、齊人、楚人盟于鹿上。<AlignEnd Key="522"/>
<AlignBegin Type="Time" Key="523" RefId="魯僖公二十一年四月" Term="魯僖公二十一年四月"/>夏，大旱。<AlignEnd Key="523"/>
<AlignBegin Type="Time" Key="524" RefId="魯僖公二十一年七月" Term="魯僖公二十一年七月"/>秋，宋公、楚子、陳侯、蔡侯、鄭伯、許男、曹伯，會于盂，執宋公以伐宋。<AlignEnd Key="524"/>
<AlignBegin Type="Time" Key="525" RefId="魯僖公二十一年十月" Term="魯僖公二十一年十月"/>冬，公伐邾。<AlignEnd Key="525"/>
<AlignBegin Type="Time" Key="526" RefId="魯僖公二十一年十月" Term="魯僖公二十一年十月"/>楚人使宜申來獻捷。<AlignEnd Key="526"/>
<AlignBegin Type="Time" Key="527" RefId="魯僖公二十一年十二月" Term="魯僖公二十一年十二月"/>十有二月，癸丑，公會諸侯盟于薄，釋宋公。<AlignEnd Key="527"/>
</doc_content>
</document>
<document filename="ChunQiu_00085">
<corpus>春秋</corpus>
<title>魯僖公二十二年</title>
<doc_content>
<AlignBegin Type="Time" Key="528" RefId="魯僖公二十二年正月" Term="魯僖公二十二年正月"/>二十有二年春，公伐邾，取須句。<AlignEnd Key="528"/>
<AlignBegin Type="Time" Key="529" RefId="魯僖公二十二年四月" Term="魯僖公二十二年四月"/>夏，宋公、衛侯、許男、滕子伐鄭。<AlignEnd Key="529"/>
<AlignBegin Type="Time" Key="530" RefId="魯僖公二十二年八月" Term="魯僖公二十二年八月"/>秋，八月，丁未，及邾人戰于升陘。<AlignEnd Key="530"/>
<AlignBegin Type="Time" Key="531" RefId="魯僖公二十二年十一月" Term="魯僖公二十二年十一月"/>冬，十有一月，己巳，朔，宋公及楚人戰于泓，宋師敗績。<AlignEnd Key="531"/>
</doc_content>
</document>
<document filename="ChunQiu_00086">
<corpus>春秋</corpus>
<title>魯僖公二十三年</title>
<doc_content>
<AlignBegin Type="Time" Key="532" RefId="魯僖公二十三年正月" Term="魯僖公二十三年正月"/>二十有三年春，齊侯伐宋，圍緡。<AlignEnd Key="532"/>
<AlignBegin Type="Time" Key="533" RefId="魯僖公二十三年五月" Term="魯僖公二十三年五月"/>夏，五月，庚寅，宋公茲父卒。<AlignEnd Key="533"/>
<AlignBegin Type="Time" Key="534" RefId="魯僖公二十三年七月" Term="魯僖公二十三年七月"/>秋，楚人伐陳。<AlignEnd Key="534"/>
<AlignBegin Type="Time" Key="535" RefId="魯僖公二十三年十一月" Term="魯僖公二十三年十一月"/>冬，十有一月，杞子卒。<AlignEnd Key="535"/>
</doc_content>
</document>
<document filename="ChunQiu_00087">
<corpus>春秋</corpus>
<title>魯僖公二十四年</title>
<doc_content>
<AlignBegin Type="Time" Key="536" RefId="魯僖公二十四年正月" Term="魯僖公二十四年正月"/>二十有四年春，王正月。<AlignEnd Key="536"/>
<AlignBegin Type="Time" Key="537" RefId="魯僖公二十四年四月" Term="魯僖公二十四年四月"/>夏，狄伐鄭。<AlignEnd Key="537"/>
<AlignBegin Type="Time" Key="538" RefId="魯僖公二十四年七月" Term="魯僖公二十四年七月"/>秋，七月。<AlignEnd Key="538"/>
<AlignBegin Type="Time" Key="539" RefId="魯僖公二十四年十月" Term="魯僖公二十四年十月"/>冬，天王出居于鄭。<AlignEnd Key="539"/>
<AlignBegin Type="Time" Key="540" RefId="魯僖公二十四年十月" Term="魯僖公二十四年十月"/>晉侯夷吾卒。<AlignEnd Key="540"/>
</doc_content>
</document>
<document filename="ChunQiu_00088">
<corpus>春秋</corpus>
<title>魯僖公二十五年</title>
<doc_content>
<AlignBegin Type="Time" Key="541" RefId="魯僖公二十五年正月" Term="魯僖公二十五年正月"/>二十有五年春，王正月，丙午，衛侯燬滅邢。<AlignEnd Key="541"/>
<AlignBegin Type="Time" Key="542" RefId="魯僖公二十五年四月" Term="魯僖公二十五年四月"/>夏，四月，癸酉，衛侯燬卒。<AlignEnd Key="542"/>
<AlignBegin Type="Time" Key="543" RefId="魯僖公二十五年四月" Term="魯僖公二十五年四月"/>宋蕩伯姬來逆婦。<AlignEnd Key="543"/>
<AlignBegin Type="Time" Key="544" RefId="魯僖公二十五年四月" Term="魯僖公二十五年四月"/>宋殺其大夫。<AlignEnd Key="544"/>
<AlignBegin Type="Time" Key="545" RefId="魯僖公二十五年七月" Term="魯僖公二十五年七月"/>秋，楚人圍陳，納頓子于頓。<AlignEnd Key="545"/>
<AlignBegin Type="Time" Key="546" RefId="魯僖公二十五年七月" Term="魯僖公二十五年七月"/>葬衛文公。<AlignEnd Key="546"/>
<AlignBegin Type="Time" Key="547" RefId="魯僖公二十五年十二月" Term="魯僖公二十五年十二月"/>冬，十有二月，癸亥，公會衛子、莒慶盟于洮。<AlignEnd Key="547"/>
</doc_content>
</document>
<document filename="ChunQiu_00089">
<corpus>春秋</corpus>
<title>魯僖公二十六年</title>
<doc_content>
<AlignBegin Type="Time" Key="548" RefId="魯僖公二十六年正月" Term="魯僖公二十六年正月"/>二十有六年春，王正月。<AlignEnd Key="548"/>
<AlignBegin Type="Time" Key="549" RefId="魯僖公二十六年正月" Term="魯僖公二十六年正月"/>己未，公會莒子、衛甯速盟于向。<AlignEnd Key="549"/>
<AlignBegin Type="Time" Key="550" RefId="魯僖公二十六年正月" Term="魯僖公二十六年正月"/>齊人侵我西鄙。<AlignEnd Key="550"/>
<AlignBegin Type="Time" Key="551" RefId="魯僖公二十六年正月" Term="魯僖公二十六年正月"/>公追齊師至酅，不及。<AlignEnd Key="551"/>
<AlignBegin Type="Time" Key="552" RefId="魯僖公二十六年四月" Term="魯僖公二十六年四月"/>夏，齊人伐我北鄙。<AlignEnd Key="552"/>
<AlignBegin Type="Time" Key="553" RefId="魯僖公二十六年四月" Term="魯僖公二十六年四月"/>衛人伐齊。<AlignEnd Key="553"/>
<AlignBegin Type="Time" Key="554" RefId="魯僖公二十六年四月" Term="魯僖公二十六年四月"/>公子遂如楚乞師。<AlignEnd Key="554"/>
<AlignBegin Type="Time" Key="555" RefId="魯僖公二十六年七月" Term="魯僖公二十六年七月"/>秋，楚人滅夔子歸。<AlignEnd Key="555"/>
<AlignBegin Type="Time" Key="556" RefId="魯僖公二十六年十月" Term="魯僖公二十六年十月"/>冬，楚人伐宋，圍緡，公以楚師伐齊，取穀，公至自伐齊。<AlignEnd Key="556"/>
</doc_content>
</document>
<document filename="ChunQiu_00090">
<corpus>春秋</corpus>
<title>魯僖公二十七年</title>
<doc_content>
<AlignBegin Type="Time" Key="557" RefId="魯僖公二十七年正月" Term="魯僖公二十七年正月"/>春，杞子來朝。<AlignEnd Key="557"/>
<AlignBegin Type="Time" Key="558" RefId="魯僖公二十七年六月" Term="魯僖公二十七年六月"/>夏，六月，庚寅，齊侯昭卒。<AlignEnd Key="558"/>
<AlignBegin Type="Time" Key="559" RefId="魯僖公二十七年八月" Term="魯僖公二十七年八月"/>秋，八月，乙未，葬齊孝公，乙巳，公子遂帥師入杞。<AlignEnd Key="559"/>
<AlignBegin Type="Time" Key="560" RefId="魯僖公二十七年null" Term="魯僖公二十七年null"/>冬，楚人，陳侯，蔡侯，鄭伯，許男，圍宋。<AlignEnd Key="560"/>
<AlignBegin Type="Time" Key="561" RefId="魯僖公二十七年十二月" Term="魯僖公二十七年十二月"/>十有二月，甲戌，公會諸侯盟于宋。<AlignEnd Key="561"/>
</doc_content>
</document>
<document filename="ChunQiu_00091">
<corpus>春秋</corpus>
<title>魯僖公二十八年</title>
<doc_content>
<AlignBegin Type="Time" Key="562" RefId="魯僖公二十八年正月" Term="魯僖公二十八年正月"/>春，晉侯侵曹，晉侯伐衛。<AlignEnd Key="562"/>
<AlignBegin Type="Time" Key="563" RefId="魯僖公二十八年正月" Term="魯僖公二十八年正月"/>晉侯伐衛，公子買戍衛，不卒戍，刺之，楚人救衛。<AlignEnd Key="563"/>
<AlignBegin Type="Time" Key="564" RefId="魯僖公二十八年三月" Term="魯僖公二十八年三月"/>三月，丙午，晉侯入曹，執曹伯，畀宋人。<AlignEnd Key="564"/>
<AlignBegin Type="Time" Key="565" RefId="魯僖公二十八年四月" Term="魯僖公二十八年四月"/>夏，四月，己巳，晉侯，齊師，宋師，秦師，及楚人戰于城濮，楚師敗績，楚殺其大夫得臣，衛侯出奔楚。<AlignEnd Key="565"/>
<AlignBegin Type="Time" Key="566" RefId="魯僖公二十八年五月" Term="魯僖公二十八年五月"/>五月，癸丑，公會晉侯，齊侯，宋公蔡侯，鄭伯，衛子，莒子，盟于踐土，陳侯如會，公朝于王所。<AlignEnd Key="566"/>
<AlignBegin Type="Time" Key="567" RefId="魯僖公二十八年六月" Term="魯僖公二十八年六月"/>六月，衛侯鄭自楚復歸于衛，衛元咺出奔晉，陳侯款卒。<AlignEnd Key="567"/>
<AlignBegin Type="Time" Key="568" RefId="魯僖公二十八年七月" Term="魯僖公二十八年七月"/>秋，杞伯姬來，公子遂如齊。<AlignEnd Key="568"/>
<AlignBegin Type="Time" Key="569" RefId="魯僖公二十八年十月" Term="魯僖公二十八年十月"/>冬，公會晉侯，齊侯，宋公，蔡侯，鄭伯，陳子，莒子，邾人，秦人，于溫。<AlignEnd Key="569"/>
<AlignBegin Type="Time" Key="570" RefId="魯僖公二十八年十月" Term="魯僖公二十八年十月"/>天王狩于河陽，壬申，公朝于王所。<AlignEnd Key="570"/>
<AlignBegin Type="Time" Key="571" RefId="魯僖公二十八年十月" Term="魯僖公二十八年十月"/>晉人執衛侯歸之于京師，衛元咺自晉復歸于衛。<AlignEnd Key="571"/>
<AlignBegin Type="Time" Key="572" RefId="魯僖公二十八年十月" Term="魯僖公二十八年十月"/>諸侯遂圍許，曹伯襄復歸于曹，遂會諸侯圍許。<AlignEnd Key="572"/>
</doc_content>
</document>
<document filename="ChunQiu_00092">
<corpus>春秋</corpus>
<title>魯僖公二十九年</title>
<doc_content>
<AlignBegin Type="Time" Key="573" RefId="魯僖公二十九年正月" Term="魯僖公二十九年正月"/>二十有九年，春，介葛盧來。公至自圍許。<AlignEnd Key="573"/>
<AlignBegin Type="Time" Key="574" RefId="魯僖公二十九年正月" Term="魯僖公二十九年正月"/>公至自圍許。<AlignEnd Key="574"/>
<AlignBegin Type="Time" Key="575" RefId="魯僖公二十九年六月" Term="魯僖公二十九年六月"/>夏，六月，會王人，晉人，宋人，齊人，陳人，蔡人，秦人，盟于翟泉。<AlignEnd Key="575"/>
<AlignBegin Type="Time" Key="576" RefId="魯僖公二十九年七月" Term="魯僖公二十九年七月"/>秋，大雨雹。<AlignEnd Key="576"/>
<AlignBegin Type="Time" Key="577" RefId="魯僖公二十九年十月" Term="魯僖公二十九年十月"/>冬，介葛盧來。<AlignEnd Key="577"/>
</doc_content>
</document>
<document filename="ChunQiu_00093">
<corpus>春秋</corpus>
<title>魯僖公三十年</title>
<doc_content>
<AlignBegin Type="Time" Key="578" RefId="魯僖公三十年正月" Term="魯僖公三十年正月"/>春，王正月。<AlignEnd Key="578"/>
<AlignBegin Type="Time" Key="579" RefId="魯僖公三十年四月" Term="魯僖公三十年四月"/>夏‧狄侵齊。<AlignEnd Key="579"/>
<AlignBegin Type="Time" Key="580" RefId="魯僖公三十年七月" Term="魯僖公三十年七月"/>秋，衛殺其大夫元咺，及公子瑕，衛侯鄭歸于衛，晉人，秦人，圍鄭，介人侵蕭。<AlignEnd Key="580"/>
<AlignBegin Type="Time" Key="581" RefId="魯僖公三十年十月" Term="魯僖公三十年十月"/>冬，天王使宰周公來聘，公子遂如京師，遂如晉。<AlignEnd Key="581"/>
</doc_content>
</document>
<document filename="ChunQiu_00094">
<corpus>春秋</corpus>
<title>魯僖公三十一年</title>
<doc_content>
<AlignBegin Type="Time" Key="582" RefId="魯僖公三十一年正月" Term="魯僖公三十一年正月"/>三十有一年，春取濟西田。<AlignEnd Key="582"/>
<AlignBegin Type="Time" Key="583" RefId="魯僖公三十一年正月" Term="魯僖公三十一年正月"/>公子遂如晉。<AlignEnd Key="583"/>
<AlignBegin Type="Time" Key="584" RefId="魯僖公三十一年四月" Term="魯僖公三十一年四月"/>夏，四月，四卜郊不從，乃免牲，猶三望。<AlignEnd Key="584"/>
<AlignBegin Type="Time" Key="585" RefId="魯僖公三十一年七月" Term="魯僖公三十一年七月"/>秋，七月。<AlignEnd Key="585"/>
<AlignBegin Type="Time" Key="586" RefId="魯僖公三十一年十月" Term="魯僖公三十一年十月"/>冬，杞伯姬來求婦，狄圍衛。<AlignEnd Key="586"/>
<AlignBegin Type="Time" Key="587" RefId="魯僖公三十一年十二月" Term="魯僖公三十一年十二月"/>十有二月，衛遷于帝丘。<AlignEnd Key="587"/>
</doc_content>
</document>
<document filename="ChunQiu_00095">
<corpus>春秋</corpus>
<title>魯僖公三十二年</title>
<doc_content>
<AlignBegin Type="Time" Key="588" RefId="魯僖公三十二年正月" Term="魯僖公三十二年正月"/>春，王正月。<AlignEnd Key="588"/>
<AlignBegin Type="Time" Key="589" RefId="魯僖公三十二年四月" Term="魯僖公三十二年四月"/>夏，四月，己丑，鄭伯捷卒，衛人侵狄。<AlignEnd Key="589"/>
<AlignBegin Type="Time" Key="590" RefId="魯僖公三十二年七月" Term="魯僖公三十二年七月"/>秋，衛人及狄盟。<AlignEnd Key="590"/>
<AlignBegin Type="Time" Key="591" RefId="魯僖公三十二年十二月" Term="魯僖公三十二年十二月"/>冬，十有二月，己卯，晉侯重耳卒。<AlignEnd Key="591"/>
</doc_content>
</document>
<document filename="ChunQiu_00096">
<corpus>春秋</corpus>
<title>魯僖公三十三年</title>
<doc_content>
<AlignBegin Type="Time" Key="592" RefId="魯僖公三十三年二月" Term="魯僖公三十三年二月"/>春，王二月，秦人入滑。<AlignEnd Key="592"/>
<AlignBegin Type="Time" Key="593" RefId="魯僖公三十三年二月" Term="魯僖公三十三年二月"/>齊侯使國歸父來聘。<AlignEnd Key="593"/>
<AlignBegin Type="Time" Key="594" RefId="魯僖公三十三年四月" Term="魯僖公三十三年四月"/>夏，四月，辛巳，晉人及姜戎敗秦師于殽。<AlignEnd Key="594"/>
<AlignBegin Type="Time" Key="595" RefId="魯僖公三十三年四月" Term="魯僖公三十三年四月"/>癸巳，葬晉文公。<AlignEnd Key="595"/>
<AlignBegin Type="Time" Key="596" RefId="魯僖公三十三年四月" Term="魯僖公三十三年四月"/>狄侵齊。<AlignEnd Key="596"/>
<AlignBegin Type="Time" Key="597" RefId="魯僖公三十三年四月" Term="魯僖公三十三年四月"/>公伐邾，取訾婁。<AlignEnd Key="597"/>
<AlignBegin Type="Time" Key="598" RefId="魯僖公三十三年七月" Term="魯僖公三十三年七月"/>秋，公子遂帥師伐邾。<AlignEnd Key="598"/>
<AlignBegin Type="Time" Key="599" RefId="魯僖公三十三年七月" Term="魯僖公三十三年七月"/>晉人敗狄于箕。<AlignEnd Key="599"/>
<AlignBegin Type="Time" Key="600" RefId="魯僖公三十三年十月" Term="魯僖公三十三年十月"/>冬，十月，公如齊。<AlignEnd Key="600"/>
<AlignBegin Type="Time" Key="601" RefId="魯僖公三十三年十二月" Term="魯僖公三十三年十二月"/>十有二月，公至自齊。<AlignEnd Key="601"/>
<AlignBegin Type="Time" Key="602" RefId="魯僖公三十三年十二月" Term="魯僖公三十三年十二月"/>乙巳，公薨于小寢。<AlignEnd Key="602"/>
<AlignBegin Type="Time" Key="603" RefId="魯僖公三十三年十二月" Term="魯僖公三十三年十二月"/>隕霜不殺草，李梅實。<AlignEnd Key="603"/>
<AlignBegin Type="Time" Key="604" RefId="魯僖公三十三年十二月" Term="魯僖公三十三年十二月"/>晉人，陳人，鄭人，伐許。<AlignEnd Key="604"/>
</doc_content>
</document>
<document filename="ChunQiu_00097">
<corpus>春秋</corpus>
<title>魯文公元年</title>
<doc_content>
<AlignBegin Type="Time" Key="605" RefId="魯文公元年正月" Term="魯文公元年正月"/>春，王正月，公即位。<AlignEnd Key="605"/>
<AlignBegin Type="Time" Key="606" RefId="魯文公元年二月" Term="魯文公元年二月"/>二月，癸亥，日有食之。<AlignEnd Key="606"/>
<AlignBegin Type="Time" Key="607" RefId="魯文公元年二月" Term="魯文公元年二月"/>天王使叔服來會葬。<AlignEnd Key="607"/>
<AlignBegin Type="Time" Key="608" RefId="魯文公元年四月" Term="魯文公元年四月"/>夏，四月，丁巳，葬我君僖公。<AlignEnd Key="608"/>
<AlignBegin Type="Time" Key="609" RefId="魯文公元年四月" Term="魯文公元年四月"/>天王使毛伯來錫公命。<AlignEnd Key="609"/>
<AlignBegin Type="Time" Key="610" RefId="魯文公元年四月" Term="魯文公元年四月"/>晉侯伐衛。<AlignEnd Key="610"/>
<AlignBegin Type="Time" Key="611" RefId="魯文公元年四月" Term="魯文公元年四月"/>叔孫得臣如京師。<AlignEnd Key="611"/>
<AlignBegin Type="Time" Key="612" RefId="魯文公元年四月" Term="魯文公元年四月"/>衛人伐晉。<AlignEnd Key="612"/>
<AlignBegin Type="Time" Key="613" RefId="魯文公元年七月" Term="魯文公元年七月"/>秋，公孫敖會晉侯于戚。<AlignEnd Key="613"/>
<AlignBegin Type="Time" Key="614" RefId="魯文公元年十月" Term="魯文公元年十月"/>冬十月，丁未，楚世子商臣弒其君頵。<AlignEnd Key="614"/>
<AlignBegin Type="Time" Key="615" RefId="魯文公元年十月" Term="魯文公元年十月"/>公孫敖如齊。<AlignEnd Key="615"/>
</doc_content>
</document>
<document filename="ChunQiu_00098">
<corpus>春秋</corpus>
<title>魯文公二年</title>
<doc_content>
<AlignBegin Type="Time" Key="616" RefId="魯文公二年二月" Term="魯文公二年二月"/>春，王二月，甲子，晉侯及秦師戰于彭衙，秦師敗績。<AlignEnd Key="616"/>
<AlignBegin Type="Time" Key="617" RefId="魯文公二年二月" Term="魯文公二年二月"/>丁丑，作僖公主。<AlignEnd Key="617"/>
<AlignBegin Type="Time" Key="618" RefId="魯文公二年三月" Term="魯文公二年三月"/>三月，乙巳，及晉處父盟。<AlignEnd Key="618"/>
<AlignBegin Type="Time" Key="619" RefId="魯文公二年六月" Term="魯文公二年六月"/>夏，六月，公孫敖會宋公，陳侯，鄭伯，晉士縠，盟于垂隴。<AlignEnd Key="619"/>
<AlignBegin Type="Time" Key="620" RefId="魯文公二年七月" Term="魯文公二年七月"/>自十有二月不雨，至于秋七月。<AlignEnd Key="620"/>
<AlignBegin Type="Time" Key="621" RefId="魯文公二年八月" Term="魯文公二年八月"/>八月，丁卯，大事于大廟，躋僖公。<AlignEnd Key="621"/>
<AlignBegin Type="Time" Key="622" RefId="魯文公二年十月" Term="魯文公二年十月"/>冬，晉人，宋人，陳人，鄭人，伐秦。<AlignEnd Key="622"/>
<AlignBegin Type="Time" Key="623" RefId="魯文公二年十月" Term="魯文公二年十月"/>公子遂如齊納幣。<AlignEnd Key="623"/>
</doc_content>
</document>
<document filename="ChunQiu_00099">
<corpus>春秋</corpus>
<title>魯文公三年</title>
<doc_content>
<AlignBegin Type="Time" Key="624" RefId="魯文公三年正月" Term="魯文公三年正月"/>春，王正月，叔孫得臣會晉人，宋人，陳人，衛人，鄭人，伐沈，沈潰。<AlignEnd Key="624"/>
<AlignBegin Type="Time" Key="625" RefId="魯文公三年五月" Term="魯文公三年五月"/>夏，五月，王子虎卒。<AlignEnd Key="625"/>
<AlignBegin Type="Time" Key="626" RefId="魯文公三年五月" Term="魯文公三年五月"/>秦人伐晉。<AlignEnd Key="626"/>
<AlignBegin Type="Time" Key="627" RefId="魯文公三年七月" Term="魯文公三年七月"/>秋，楚人圍江。<AlignEnd Key="627"/>
<AlignBegin Type="Time" Key="628" RefId="魯文公三年七月" Term="魯文公三年七月"/>雨螽于宋。<AlignEnd Key="628"/>
<AlignBegin Type="Time" Key="629" RefId="魯文公三年十月" Term="魯文公三年十月"/>冬，公如晉。<AlignEnd Key="629"/>
<AlignBegin Type="Time" Key="630" RefId="魯文公三年十二月" Term="魯文公三年十二月"/>十有二月，己巳，公及晉侯盟。<AlignEnd Key="630"/>
<AlignBegin Type="Time" Key="631" RefId="魯文公三年十二月" Term="魯文公三年十二月"/>晉陽處父帥師伐楚，以救江。<AlignEnd Key="631"/>
</doc_content>
</document>
<document filename="ChunQiu_00100">
<corpus>春秋</corpus>
<title>魯文公四年</title>
<doc_content>
<AlignBegin Type="Time" Key="632" RefId="魯文公四年正月" Term="魯文公四年正月"/>春，公至自晉。<AlignEnd Key="632"/>
<AlignBegin Type="Time" Key="633" RefId="魯文公四年四月" Term="魯文公四年四月"/>夏，逆婦姜于齊。<AlignEnd Key="633"/>
<AlignBegin Type="Time" Key="634" RefId="魯文公四年四月" Term="魯文公四年四月"/>狄侵齊。<AlignEnd Key="634"/>
<AlignBegin Type="Time" Key="635" RefId="魯文公四年七月" Term="魯文公四年七月"/>秋，楚人滅江。<AlignEnd Key="635"/>
<AlignBegin Type="Time" Key="636" RefId="魯文公四年七月" Term="魯文公四年七月"/>晉侯伐秦。<AlignEnd Key="636"/>
<AlignBegin Type="Time" Key="637" RefId="魯文公四年七月" Term="魯文公四年七月"/>衛侯使甯俞來聘。<AlignEnd Key="637"/>
<AlignBegin Type="Time" Key="638" RefId="魯文公四年十一月" Term="魯文公四年十一月"/>冬，十有一月，壬寅，夫人風氏薨。<AlignEnd Key="638"/>
</doc_content>
</document>
<document filename="ChunQiu_00101">
<corpus>春秋</corpus>
<title>魯文公五年</title>
<doc_content>
<AlignBegin Type="Time" Key="639" RefId="魯文公五年正月" Term="魯文公五年正月"/>春，王正月，王使榮叔歸含，且賵。<AlignEnd Key="639"/>
<AlignBegin Type="Time" Key="640" RefId="魯文公五年三月" Term="魯文公五年三月"/>三月，辛亥，葬我小君成風，王使召伯來會葬。<AlignEnd Key="640"/>
<AlignBegin Type="Time" Key="641" RefId="魯文公五年四月" Term="魯文公五年四月"/>夏，公孫敖如晉。<AlignEnd Key="641"/>
<AlignBegin Type="Time" Key="642" RefId="魯文公五年四月" Term="魯文公五年四月"/>秦人入鄀。<AlignEnd Key="642"/>
<AlignBegin Type="Time" Key="643" RefId="魯文公五年七月" Term="魯文公五年七月"/>秋，楚人滅六。<AlignEnd Key="643"/>
<AlignBegin Type="Time" Key="644" RefId="魯文公五年十月" Term="魯文公五年十月"/>冬，十月，甲申，許男業卒。<AlignEnd Key="644"/>
</doc_content>
</document>
<document filename="ChunQiu_00102">
<corpus>春秋</corpus>
<title>魯文公六年</title>
<doc_content>
<AlignBegin Type="Time" Key="645" RefId="魯文公六年正月" Term="魯文公六年正月"/>春，葬許僖公。<AlignEnd Key="645"/>
<AlignBegin Type="Time" Key="646" RefId="魯文公六年四月" Term="魯文公六年四月"/>夏，季孫行父如陳。<AlignEnd Key="646"/>
<AlignBegin Type="Time" Key="647" RefId="魯文公六年七月" Term="魯文公六年七月"/>秋，季孫行父如晉。<AlignEnd Key="647"/>
<AlignBegin Type="Time" Key="648" RefId="魯文公六年八月" Term="魯文公六年八月"/>八月，乙亥，晉侯驩卒。<AlignEnd Key="648"/>
<AlignBegin Type="Time" Key="649" RefId="魯文公六年十月" Term="魯文公六年十月"/>冬，十月，公子遂如晉，葬晉襄公，晉殺其大夫陽處父。<AlignEnd Key="649"/>
<AlignBegin Type="Time" Key="650" RefId="魯文公六年十月" Term="魯文公六年十月"/>晉狐射姑出奔狄。<AlignEnd Key="650"/>
<AlignBegin Type="Time" Key="651" RefId="魯文公六年十月" Term="魯文公六年十月"/>閏月不告月，猶朝于廟。<AlignEnd Key="651"/>
</doc_content>
</document>
<document filename="ChunQiu_00103">
<corpus>春秋</corpus>
<title>魯文公七年</title>
<doc_content>
<AlignBegin Type="Time" Key="652" RefId="魯文公七年正月" Term="魯文公七年正月"/>七年，春，公伐邾。<AlignEnd Key="652"/>
<AlignBegin Type="Time" Key="653" RefId="魯文公七年三月" Term="魯文公七年三月"/>三月，甲戌，取須句，遂城郚。<AlignEnd Key="653"/>
<AlignBegin Type="Time" Key="654" RefId="魯文公七年四月" Term="魯文公七年四月"/>夏，四月，宋公王臣卒，宋人殺其大夫。<AlignEnd Key="654"/>
<AlignBegin Type="Time" Key="655" RefId="魯文公七年四月" Term="魯文公七年四月"/>戊子，晉人及秦人戰于令狐，晉先蔑奔秦，狄侵我西鄙。<AlignEnd Key="655"/>
<AlignBegin Type="Time" Key="656" RefId="魯文公七年八月" Term="魯文公七年八月"/>秋，八月，公會諸侯，晉大夫，盟于扈。<AlignEnd Key="656"/>
<AlignBegin Type="Time" Key="657" RefId="魯文公七年十月" Term="魯文公七年十月"/>冬，徐伐莒，公孫敖如莒蒞盟。<AlignEnd Key="657"/>
</doc_content>
</document>
<document filename="ChunQiu_00104">
<corpus>春秋</corpus>
<title>魯文公八年</title>
<doc_content>
<AlignBegin Type="Time" Key="658" RefId="魯文公八年正月" Term="魯文公八年正月"/>春，王正月。<AlignEnd Key="658"/>
<AlignBegin Type="Time" Key="659" RefId="魯文公八年四月" Term="魯文公八年四月"/>夏，四月。<AlignEnd Key="659"/>
<AlignBegin Type="Time" Key="660" RefId="魯文公八年八月" Term="魯文公八年八月"/>秋，八月，戊申，天王崩。<AlignEnd Key="660"/>
<AlignBegin Type="Time" Key="661" RefId="魯文公八年十月" Term="魯文公八年十月"/>冬，十月，壬午，公子遂會晉趙盾，盟于衡雍。<AlignEnd Key="661"/>
<AlignBegin Type="Time" Key="662" RefId="魯文公八年十月" Term="魯文公八年十月"/>乙酉，公子遂會雒戎，盟于暴<AlignEnd Key="662"/>
<AlignBegin Type="Time" Key="663" RefId="魯文公八年十月" Term="魯文公八年十月"/>公孫敖如京師，不至而復，丙戌，奔莒<AlignEnd Key="663"/>
<AlignBegin Type="Time" Key="664" RefId="魯文公八年十月" Term="魯文公八年十月"/>螽。<AlignEnd Key="664"/>
<AlignBegin Type="Time" Key="665" RefId="魯文公八年十月" Term="魯文公八年十月"/>宋人殺其大夫司馬，宋司城來奔。<AlignEnd Key="665"/>
</doc_content>
</document>
<document filename="ChunQiu_00105">
<corpus>春秋</corpus>
<title>魯文公九年</title>
<doc_content>
<AlignBegin Type="Time" Key="666" RefId="魯文公九年正月" Term="魯文公九年正月"/>春，毛伯來求金，夫人姜氏如齊。<AlignEnd Key="666"/>
<AlignBegin Type="Time" Key="667" RefId="魯文公九年二月" Term="魯文公九年二月"/>二月，叔孫得臣如京師，辛丑，葬襄王，晉人殺其大夫先都。<AlignEnd Key="667"/>
<AlignBegin Type="Time" Key="668" RefId="魯文公九年三月" Term="魯文公九年三月"/>三月，夫人姜氏至自齊，晉人殺其大夫士縠，及箕鄭父，楚人伐鄭，公子遂會晉人，宋人，衛人，許人，救鄭。<AlignEnd Key="668"/>
<AlignBegin Type="Time" Key="669" RefId="魯文公九年四月" Term="魯文公九年四月"/>夏，狄侵齊。<AlignEnd Key="669"/>
<AlignBegin Type="Time" Key="670" RefId="魯文公九年八月" Term="魯文公九年八月"/>秋，八月，曹伯襄卒。<AlignEnd Key="670"/>
<AlignBegin Type="Time" Key="671" RefId="魯文公九年九月" Term="魯文公九年九月"/>九月，癸酉，地震。<AlignEnd Key="671"/>
<AlignBegin Type="Time" Key="672" RefId="魯文公九年十月" Term="魯文公九年十月"/>冬，楚子使椒來聘，秦人來歸僖公成風之隧，葬曹共公。<AlignEnd Key="672"/>
</doc_content>
</document>
<document filename="ChunQiu_00106">
<corpus>春秋</corpus>
<title>魯文公十年</title>
<doc_content>
<AlignBegin Type="Time" Key="673" RefId="魯文公十年三月" Term="魯文公十年三月"/>十年，春，王三月，辛卯，臧孫辰卒。<AlignEnd Key="673"/>
<AlignBegin Type="Time" Key="674" RefId="魯文公十年四月" Term="魯文公十年四月"/>夏，秦伐晉。<AlignEnd Key="674"/>
<AlignBegin Type="Time" Key="675" RefId="魯文公十年四月" Term="魯文公十年四月"/>楚殺其大夫宜申。<AlignEnd Key="675"/>
<AlignBegin Type="Time" Key="676" RefId="魯文公十年四月" Term="魯文公十年四月"/>自正月不雨，至于秋。<AlignEnd Key="676"/>
<AlignBegin Type="Time" Key="677" RefId="魯文公十年四月" Term="魯文公十年四月"/>及蘇子盟于女栗。<AlignEnd Key="677"/>
<AlignBegin Type="Time" Key="678" RefId="魯文公十年十月" Term="魯文公十年十月"/>冬，狄侵宋。<AlignEnd Key="678"/>
<AlignBegin Type="Time" Key="679" RefId="魯文公十年十月" Term="魯文公十年十月"/>楚子，蔡侯，次于厥貉。<AlignEnd Key="679"/>
</doc_content>
</document>
<document filename="ChunQiu_00107">
<corpus>春秋</corpus>
<title>魯文公十一年</title>
<doc_content>
<AlignBegin Type="Time" Key="680" RefId="魯文公十一年正月" Term="魯文公十一年正月"/>春，楚子伐麇。<AlignEnd Key="680"/>
<AlignBegin Type="Time" Key="681" RefId="魯文公十一年四月" Term="魯文公十一年四月"/>夏，叔仲彭生，會晉郤缺于承筐。<AlignEnd Key="681"/>
<AlignBegin Type="Time" Key="682" RefId="魯文公十一年七月" Term="魯文公十一年七月"/>秋，曹伯來朝，公子遂如宋，狄侵齊。<AlignEnd Key="682"/>
<AlignBegin Type="Time" Key="683" RefId="魯文公十一年十月" Term="魯文公十一年十月"/>冬，十月，甲午，叔孫得臣敗狄于鹹。<AlignEnd Key="683"/>
</doc_content>
</document>
<document filename="ChunQiu_00108">
<corpus>春秋</corpus>
<title>魯文公十二年</title>
<doc_content>
<AlignBegin Type="Time" Key="684" RefId="魯文公十二年正月" Term="魯文公十二年正月"/>春，王正月，郕伯來奔，杞伯來朝。<AlignEnd Key="684"/>
<AlignBegin Type="Time" Key="685" RefId="魯文公十二年二月" Term="魯文公十二年二月"/>二月，庚子，子叔姬卒。<AlignEnd Key="685"/>
<AlignBegin Type="Time" Key="686" RefId="魯文公十二年四月" Term="魯文公十二年四月"/>夏，楚人圍巢。<AlignEnd Key="686"/>
<AlignBegin Type="Time" Key="687" RefId="魯文公十二年七月" Term="魯文公十二年七月"/>秋，滕子來朝，秦伯使術來聘。<AlignEnd Key="687"/>
<AlignBegin Type="Time" Key="688" RefId="魯文公十二年十二月" Term="魯文公十二年十二月"/>冬，十有二月，戊午，晉人，秦人，戰于河曲。<AlignEnd Key="688"/>
<AlignBegin Type="Time" Key="689" RefId="魯文公十二年十二月" Term="魯文公十二年十二月"/>季孫行父帥師，城諸及鄆。<AlignEnd Key="689"/>
</doc_content>
</document>
<document filename="ChunQiu_00109">
<corpus>春秋</corpus>
<title>魯文公十三年</title>
<doc_content>
<AlignBegin Type="Time" Key="690" RefId="魯文公十三年正月" Term="魯文公十三年正月"/>十有三年，春，王正月。<AlignEnd Key="690"/>
<AlignBegin Type="Time" Key="691" RefId="魯文公十三年五月" Term="魯文公十三年五月"/>夏，五月，壬午，陳侯朔卒。<AlignEnd Key="691"/>
<AlignBegin Type="Time" Key="692" RefId="魯文公十三年五月" Term="魯文公十三年五月"/>邾子蘧蒢卒。<AlignEnd Key="692"/>
<AlignBegin Type="Time" Key="693" RefId="魯文公十三年七月" Term="魯文公十三年七月"/>自正月不雨，至于秋七月，大室屋壞。<AlignEnd Key="693"/>
<AlignBegin Type="Time" Key="694" RefId="魯文公十三年十月" Term="魯文公十三年十月"/>冬，公如晉，衛侯會公于沓。<AlignEnd Key="694"/>
<AlignBegin Type="Time" Key="695" RefId="魯文公十三年十月" Term="魯文公十三年十月"/>狄侵衛。<AlignEnd Key="695"/>
<AlignBegin Type="Time" Key="696" RefId="魯文公十三年十二月" Term="魯文公十三年十二月"/>十有二月，己丑，公及晉侯盟。<AlignEnd Key="696"/>
<AlignBegin Type="Time" Key="697" RefId="魯文公十三年十二月" Term="魯文公十三年十二月"/>公還自晉，鄭伯會公于棐。<AlignEnd Key="697"/>
</doc_content>
</document>
<document filename="ChunQiu_00110">
<corpus>春秋</corpus>
<title>魯文公十四年</title>
<doc_content>
<AlignBegin Type="Time" Key="698" RefId="魯文公十四年正月" Term="魯文公十四年正月"/>春，王正月，公至自晉。<AlignEnd Key="698"/>
<AlignBegin Type="Time" Key="699" RefId="魯文公十四年正月" Term="魯文公十四年正月"/>邾人伐我南鄙，叔彭生帥帥伐邾。<AlignEnd Key="699"/>
<AlignBegin Type="Time" Key="700" RefId="魯文公十四年五月" Term="魯文公十四年五月"/>夏，五月，乙亥，齊侯潘卒。<AlignEnd Key="700"/>
<AlignBegin Type="Time" Key="701" RefId="魯文公十四年六月" Term="魯文公十四年六月"/>六月，公會宋公，陳侯，衛侯，鄭伯，許男，曹伯，晉趙盾，癸酉，同盟于新城。<AlignEnd Key="701"/>
<AlignBegin Type="Time" Key="702" RefId="魯文公十四年七月" Term="魯文公十四年七月"/>秋，七月，有星孛入于北斗。<AlignEnd Key="702"/>
<AlignBegin Type="Time" Key="703" RefId="魯文公十四年七月" Term="魯文公十四年七月"/>公至自會。<AlignEnd Key="703"/>
<AlignBegin Type="Time" Key="704" RefId="魯文公十四年七月" Term="魯文公十四年七月"/>晉人納捷菑于邾，弗克納。<AlignEnd Key="704"/>
<AlignBegin Type="Time" Key="705" RefId="魯文公十四年九月" Term="魯文公十四年九月"/>九月，甲申，公孫敖卒于齊，齊公子商人弒其君舍。<AlignEnd Key="705"/>
<AlignBegin Type="Time" Key="706" RefId="魯文公十四年九月" Term="魯文公十四年九月"/>宋子哀來奔。<AlignEnd Key="706"/>
<AlignBegin Type="Time" Key="707" RefId="魯文公十四年十月" Term="魯文公十四年十月"/>冬，單伯如齊。<AlignEnd Key="707"/>
<AlignBegin Type="Time" Key="708" RefId="魯文公十四年十月" Term="魯文公十四年十月"/>齊人執單伯。<AlignEnd Key="708"/>
<AlignBegin Type="Time" Key="709" RefId="魯文公十四年十月" Term="魯文公十四年十月"/>齊人執子叔姬。<AlignEnd Key="709"/>
</doc_content>
</document>
<document filename="ChunQiu_00111">
<corpus>春秋</corpus>
<title>魯文公十五年</title>
<doc_content>
<AlignBegin Type="Time" Key="710" RefId="魯文公十五年正月" Term="魯文公十五年正月"/>十有五年，春，季孫行父如晉。<AlignEnd Key="710"/>
<AlignBegin Type="Time" Key="711" RefId="魯文公十五年三月" Term="魯文公十五年三月"/>三月，宋司馬華孫來盟。<AlignEnd Key="711"/>
<AlignBegin Type="Time" Key="712" RefId="魯文公十五年四月" Term="魯文公十五年四月"/>夏，曹伯來朝。<AlignEnd Key="712"/>
<AlignBegin Type="Time" Key="713" RefId="魯文公十五年四月" Term="魯文公十五年四月"/>齊人歸公孫敖之喪。<AlignEnd Key="713"/>
<AlignBegin Type="Time" Key="714" RefId="魯文公十五年六月" Term="魯文公十五年六月"/>六月，辛丑，朔，日有食之，鼓用牲于社。<AlignEnd Key="714"/>
<AlignBegin Type="Time" Key="715" RefId="魯文公十五年六月" Term="魯文公十五年六月"/>單伯至自齊。<AlignEnd Key="715"/>
<AlignBegin Type="Time" Key="716" RefId="魯文公十五年六月" Term="魯文公十五年六月"/>晉郤缺帥師伐蔡，戊申，入蔡。<AlignEnd Key="716"/>
<AlignBegin Type="Time" Key="717" RefId="魯文公十五年七月" Term="魯文公十五年七月"/>秋，齊人侵我西鄙。<AlignEnd Key="717"/>
<AlignBegin Type="Time" Key="718" RefId="魯文公十五年七月" Term="魯文公十五年七月"/>季孫行父如晉。<AlignEnd Key="718"/>
<AlignBegin Type="Time" Key="719" RefId="魯文公十五年十一月" Term="魯文公十五年十一月"/>冬，十有一月，諸侯盟于扈。<AlignEnd Key="719"/>
<AlignBegin Type="Time" Key="720" RefId="魯文公十五年十二月" Term="魯文公十五年十二月"/>十有二月，齊人來歸子叔姬，齊侯侵我西鄙，遂伐曹，入其郛。<AlignEnd Key="720"/>
</doc_content>
</document>
<document filename="ChunQiu_00112">
<corpus>春秋</corpus>
<title>魯文公十六年</title>
<doc_content>
<AlignBegin Type="Time" Key="721" RefId="魯文公十六年正月" Term="魯文公十六年正月"/>春，季孫行父會齊侯于陽穀，齊侯弗及盟。<AlignEnd Key="721"/>
<AlignBegin Type="Time" Key="722" RefId="魯文公十六年五月" Term="魯文公十六年五月"/>夏，五月，公四不視朔。<AlignEnd Key="722"/>
<AlignBegin Type="Time" Key="723" RefId="魯文公十六年六月" Term="魯文公十六年六月"/>六月，戊辰，公子遂及齊侯，盟于郪丘。<AlignEnd Key="723"/>
<AlignBegin Type="Time" Key="724" RefId="魯文公十六年八月" Term="魯文公十六年八月"/>秋，八月，辛未，夫人姜氏薨，毀泉臺，楚人，秦人，巴人，滅庸。<AlignEnd Key="724"/>
<AlignBegin Type="Time" Key="725" RefId="魯文公十六年八月" Term="魯文公十六年八月"/>毀泉臺，<AlignEnd Key="725"/>
<AlignBegin Type="Time" Key="726" RefId="魯文公十六年八月" Term="魯文公十六年八月"/>楚人，秦人，巴人，滅庸。<AlignEnd Key="726"/>
<AlignBegin Type="Time" Key="727" RefId="魯文公十六年十一月" Term="魯文公十六年十一月"/>冬，十有一月，宋人弒其君杵臼。<AlignEnd Key="727"/>
</doc_content>
</document>
<document filename="ChunQiu_00113">
<corpus>春秋</corpus>
<title>魯文公十七年</title>
<doc_content>
<AlignBegin Type="Time" Key="728" RefId="魯文公十七年正月" Term="魯文公十七年正月"/>春，晉人，衛人，陳人，鄭人，伐宋。<AlignEnd Key="728"/>
<AlignBegin Type="Time" Key="729" RefId="魯文公十七年四月" Term="魯文公十七年四月"/>夏，四月，癸亥，葬我小君聲姜。<AlignEnd Key="729"/>
<AlignBegin Type="Time" Key="730" RefId="魯文公十七年四月" Term="魯文公十七年四月"/>齊侯伐我西鄙。<AlignEnd Key="730"/>
<AlignBegin Type="Time" Key="731" RefId="魯文公十七年六月" Term="魯文公十七年六月"/>六月，癸未，公及齊侯盟于穀。<AlignEnd Key="731"/>
<AlignBegin Type="Time" Key="732" RefId="魯文公十七年六月" Term="魯文公十七年六月"/>諸侯會于扈。<AlignEnd Key="732"/>
<AlignBegin Type="Time" Key="733" RefId="魯文公十七年七月" Term="魯文公十七年七月"/>秋，公至自穀。<AlignEnd Key="733"/>
<AlignBegin Type="Time" Key="734" RefId="魯文公十七年十月" Term="魯文公十七年十月"/>冬，公子遂如齊。<AlignEnd Key="734"/>
</doc_content>
</document>
<document filename="ChunQiu_00114">
<corpus>春秋</corpus>
<title>魯文公十八年</title>
<doc_content>
<AlignBegin Type="Time" Key="735" RefId="魯文公十八年二月" Term="魯文公十八年二月"/>春，王二月，丁丑，公薨于臺下。<AlignEnd Key="735"/>
<AlignBegin Type="Time" Key="736" RefId="魯文公十八年二月" Term="魯文公十八年二月"/>秦伯罃卒。<AlignEnd Key="736"/>
<AlignBegin Type="Time" Key="737" RefId="魯文公十八年五月" Term="魯文公十八年五月"/>夏，五月，戊戌，齊人弒其君商人。<AlignEnd Key="737"/>
<AlignBegin Type="Time" Key="738" RefId="魯文公十八年六月" Term="魯文公十八年六月"/>六月，癸酉，葬我君文公。<AlignEnd Key="738"/>
<AlignBegin Type="Time" Key="739" RefId="魯文公十八年七月" Term="魯文公十八年七月"/>秋，公子遂，叔孫得臣，如齊。<AlignEnd Key="739"/>
<AlignBegin Type="Time" Key="740" RefId="魯文公十八年十月" Term="魯文公十八年十月"/>冬，十月，子卒。<AlignEnd Key="740"/>
<AlignBegin Type="Time" Key="741" RefId="魯文公十八年十月" Term="魯文公十八年十月"/>夫人姜氏歸于齊。<AlignEnd Key="741"/>
<AlignBegin Type="Time" Key="742" RefId="魯文公十八年十月" Term="魯文公十八年十月"/>季孫行父如齊。<AlignEnd Key="742"/>
<AlignBegin Type="Time" Key="743" RefId="魯文公十八年十月" Term="魯文公十八年十月"/>莒弒其君庶其。<AlignEnd Key="743"/>
</doc_content>
</document>
<document filename="ChunQiu_00115">
<corpus>春秋</corpus>
<title>魯宣公元年</title>
<doc_content>
<AlignBegin Type="Time" Key="744" RefId="魯宣公元年正月" Term="魯宣公元年正月"/>春，王正月，公即位，公子遂如齊逆女。<AlignEnd Key="744"/>
<AlignBegin Type="Time" Key="745" RefId="魯宣公元年三月" Term="魯宣公元年三月"/>三月，遂以夫人婦姜至自齊。<AlignEnd Key="745"/>
<AlignBegin Type="Time" Key="746" RefId="魯宣公元年四月" Term="魯宣公元年四月"/>夏，季孫行父如齊，晉放其大夫胥甲父于衛，公會齊侯于平州，公子遂如齊。<AlignEnd Key="746"/>
<AlignBegin Type="Time" Key="747" RefId="魯宣公元年六月" Term="魯宣公元年六月"/>六月，齊人取濟西田。<AlignEnd Key="747"/>
<AlignBegin Type="Time" Key="748" RefId="魯宣公元年七月" Term="魯宣公元年七月"/>秋，邾子來朝，楚子，鄭人，侵陳，遂侵宋，晉趙盾帥師救陳，宋公，陳侯，衛侯，曹伯，會晉師于棐林，伐鄭。<AlignEnd Key="748"/>
<AlignBegin Type="Time" Key="749" RefId="魯宣公元年十月" Term="魯宣公元年十月"/>冬，晉趙穿帥師侵崇，晉人，宋人，伐鄭。<AlignEnd Key="749"/>
</doc_content>
</document>
<document filename="ChunQiu_00116">
<corpus>春秋</corpus>
<title>魯宣公二年</title>
<doc_content>
<AlignBegin Type="Time" Key="750" RefId="魯宣公二年二月" Term="魯宣公二年二月"/>春，王二月，壬子，宋華元帥師，及鄭公子歸生帥師，戰于大棘，宋師敗績，獲宋華元，秦師伐晉。<AlignEnd Key="750"/>
<AlignBegin Type="Time" Key="751" RefId="魯宣公二年四月" Term="魯宣公二年四月"/>夏. 晉人，宋人，衛人，陳人，侵鄭。<AlignEnd Key="751"/>
<AlignBegin Type="Time" Key="752" RefId="魯宣公二年九月" Term="魯宣公二年九月"/>秋，九月，乙丑，晉趙盾弒其君夷皋。<AlignEnd Key="752"/>
<AlignBegin Type="Time" Key="753" RefId="魯宣公二年十月" Term="魯宣公二年十月"/>冬，十月，乙亥，天王崩。<AlignEnd Key="753"/>
</doc_content>
</document>
<document filename="ChunQiu_00117">
<corpus>春秋</corpus>
<title>魯宣公三年</title>
<doc_content>
<AlignBegin Type="Time" Key="754" RefId="魯宣公三年正月" Term="魯宣公三年正月"/>春，王正月，郊牛之口傷，改卜牛，牛死，乃不郊，猶三望，葬匡王，楚子伐陸渾之戎。<AlignEnd Key="754"/>
<AlignBegin Type="Time" Key="755" RefId="魯宣公三年四月" Term="魯宣公三年四月"/>夏，楚人侵鄭。<AlignEnd Key="755"/>
<AlignBegin Type="Time" Key="756" RefId="魯宣公三年七月" Term="魯宣公三年七月"/>秋，赤狄侵齊，宋師圍曹。<AlignEnd Key="756"/>
<AlignBegin Type="Time" Key="757" RefId="魯宣公三年十月" Term="魯宣公三年十月"/>冬，十月，丙戌，鄭伯蘭卒，葬鄭穆公。<AlignEnd Key="757"/>
</doc_content>
</document>
<document filename="ChunQiu_00118">
<corpus>春秋</corpus>
<title>魯宣公四年</title>
<doc_content>
<AlignBegin Type="Time" Key="758" RefId="魯宣公四年正月" Term="魯宣公四年正月"/>春，王正月，公及齊侯平莒及郯，莒人不肯，公伐莒，取向，秦伯稻卒。<AlignEnd Key="758"/>
<AlignBegin Type="Time" Key="759" RefId="魯宣公四年六月" Term="魯宣公四年六月"/>夏，六月，乙酉，鄭公子歸生弒其君夷，赤狄侵齊。<AlignEnd Key="759"/>
<AlignBegin Type="Time" Key="760" RefId="魯宣公四年七月" Term="魯宣公四年七月"/>秋，公如齊，公至自齊。<AlignEnd Key="760"/>
<AlignBegin Type="Time" Key="761" RefId="魯宣公四年十月" Term="魯宣公四年十月"/>冬，楚子伐鄭。<AlignEnd Key="761"/>
</doc_content>
</document>
<document filename="ChunQiu_00119">
<corpus>春秋</corpus>
<title>魯宣公五年</title>
<doc_content>
<AlignBegin Type="Time" Key="762" RefId="魯宣公五年正月" Term="魯宣公五年正月"/>春，公如齊。<AlignEnd Key="762"/>
<AlignBegin Type="Time" Key="763" RefId="魯宣公五年四月" Term="魯宣公五年四月"/>夏，公至自齊。<AlignEnd Key="763"/>
<AlignBegin Type="Time" Key="764" RefId="魯宣公五年九月" Term="魯宣公五年九月"/>秋，九月，齊高固來逆叔姬，叔孫得臣卒。<AlignEnd Key="764"/>
<AlignBegin Type="Time" Key="765" RefId="魯宣公五年十月" Term="魯宣公五年十月"/>冬，齊高固及子叔姬來，楚人伐鄭。<AlignEnd Key="765"/>
</doc_content>
</document>
<document filename="ChunQiu_00120">
<corpus>春秋</corpus>
<title>魯宣公六年</title>
<doc_content>
<AlignBegin Type="Time" Key="766" RefId="魯宣公六年正月" Term="魯宣公六年正月"/>春，晉趙盾，衛孫免，侵陳。<AlignEnd Key="766"/>
<AlignBegin Type="Time" Key="767" RefId="魯宣公六年四月" Term="魯宣公六年四月"/>夏，四月。<AlignEnd Key="767"/>
<AlignBegin Type="Time" Key="768" RefId="魯宣公六年八月" Term="魯宣公六年八月"/>秋，八月，螽。<AlignEnd Key="768"/>
<AlignBegin Type="Time" Key="769" RefId="魯宣公六年十月" Term="魯宣公六年十月"/>冬，十月。<AlignEnd Key="769"/>
</doc_content>
</document>
<document filename="ChunQiu_00121">
<corpus>春秋</corpus>
<title>魯宣公七年</title>
<doc_content>
<AlignBegin Type="Time" Key="770" RefId="魯宣公七年正月" Term="魯宣公七年正月"/>春，衛侯使孫良夫來盟。<AlignEnd Key="770"/>
<AlignBegin Type="Time" Key="771" RefId="魯宣公七年四月" Term="魯宣公七年四月"/>夏，公會齊侯伐萊。<AlignEnd Key="771"/>
<AlignBegin Type="Time" Key="772" RefId="魯宣公七年七月" Term="魯宣公七年七月"/>秋，公至自伐萊，大旱。<AlignEnd Key="772"/>
<AlignBegin Type="Time" Key="773" RefId="魯宣公七年十月" Term="魯宣公七年十月"/>冬，公會晉侯，宋公，衛侯，鄭伯，曹伯，于黑壤。<AlignEnd Key="773"/>
</doc_content>
</document>
<document filename="ChunQiu_00122">
<corpus>春秋</corpus>
<title>魯宣公八年</title>
<doc_content>
<AlignBegin Type="Time" Key="774" RefId="魯宣公八年正月" Term="魯宣公八年正月"/>春，公至自會。<AlignEnd Key="774"/>
<AlignBegin Type="Time" Key="775" RefId="魯宣公八年六月" Term="魯宣公八年六月"/>夏，六月，公子遂如齊，至黃，乃復，辛巳，有事于大廟，仲遂卒于垂，壬午，猶繹，萬入，去籥，戊子，夫人嬴氏薨，晉師，白狄，伐秦，楚人滅舒蓼。<AlignEnd Key="775"/>
<AlignBegin Type="Time" Key="776" RefId="魯宣公八年七月" Term="魯宣公八年七月"/>秋，七月，甲子，日有食之，既。<AlignEnd Key="776"/>
<AlignBegin Type="Time" Key="777" RefId="魯宣公八年十月" Term="魯宣公八年十月"/>冬，十月，己丑，葬我小君敬嬴，雨不克葬，庚寅，日中而克葬，城平陽，楚師伐陳。<AlignEnd Key="777"/>
</doc_content>
</document>
<document filename="ChunQiu_00123">
<corpus>春秋</corpus>
<title>魯宣公九年</title>
<doc_content>
<AlignBegin Type="Time" Key="778" RefId="魯宣公九年正月" Term="魯宣公九年正月"/>春，王正月，公如齊，公至自齊。<AlignEnd Key="778"/>
<AlignBegin Type="Time" Key="779" RefId="魯宣公九年四月" Term="魯宣公九年四月"/>夏，仲孫蔑如京師，齊侯伐萊。<AlignEnd Key="779"/>
<AlignBegin Type="Time" Key="780" RefId="魯宣公九年七月" Term="魯宣公九年七月"/>秋，取根牟。<AlignEnd Key="780"/>
<AlignBegin Type="Time" Key="781" RefId="魯宣公九年八月" Term="魯宣公九年八月"/>八月，滕子卒。<AlignEnd Key="781"/>
<AlignBegin Type="Time" Key="782" RefId="魯宣公九年九月" Term="魯宣公九年九月"/>九月，晉侯，宋公，衛侯，鄭伯，曹伯，會于扈，晉荀林父帥師伐陳，辛酉，晉侯黑臀卒于扈。<AlignEnd Key="782"/>
<AlignBegin Type="Time" Key="783" RefId="魯宣公九年十月" Term="魯宣公九年十月"/>冬，十月，癸酉，衛侯鄭卒，宋人圍滕，楚子伐鄭，晉郤缺帥師救鄭，陳殺其大夫洩冶。<AlignEnd Key="783"/>
</doc_content>
</document>
<document filename="ChunQiu_00124">
<corpus>春秋</corpus>
<title>魯宣公十年</title>
<doc_content>
<AlignBegin Type="Time" Key="784" RefId="魯宣公十年正月" Term="魯宣公十年正月"/>春，公如齊，公至自齊，齊人歸我濟西田。<AlignEnd Key="784"/>
<AlignBegin Type="Time" Key="785" RefId="魯宣公十年四月" Term="魯宣公十年四月"/>夏，四月，丙辰，日有食之，己巳，齊侯元卒，齊崔氏出奔衛，公如齊。<AlignEnd Key="785"/>
<AlignBegin Type="Time" Key="786" RefId="魯宣公十年五月" Term="魯宣公十年五月"/>五月，公至自齊，癸巳，陳夏徵舒弒其君平國。<AlignEnd Key="786"/>
<AlignBegin Type="Time" Key="787" RefId="魯宣公十年六月" Term="魯宣公十年六月"/>六月，宋師伐滕，公孫歸父如齊，葬齊惠公，晉人，宋人，衛人，曹人，伐鄭。<AlignEnd Key="787"/>
<AlignBegin Type="Time" Key="788" RefId="魯宣公十年七月" Term="魯宣公十年七月"/>秋，天王使王季子來聘，公孫歸父帥師伐邾，取繹，大水，季孫行父如齊。<AlignEnd Key="788"/>
<AlignBegin Type="Time" Key="789" RefId="魯宣公十年十月" Term="魯宣公十年十月"/>冬，公孫歸父如齊，齊侯使國佐來聘，饑，楚子伐鄭。<AlignEnd Key="789"/>
</doc_content>
</document>
<document filename="ChunQiu_00125">
<corpus>春秋</corpus>
<title>魯宣公十一年</title>
<doc_content>
<AlignBegin Type="Time" Key="790" RefId="魯宣公十一年正月" Term="魯宣公十一年正月"/>春，王正月。<AlignEnd Key="790"/>
<AlignBegin Type="Time" Key="791" RefId="魯宣公十一年四月" Term="魯宣公十一年四月"/>夏，楚子，陳侯，鄭伯，盟于辰陵，公孫歸父會齊人伐莒。<AlignEnd Key="791"/>
<AlignBegin Type="Time" Key="792" RefId="魯宣公十一年七月" Term="魯宣公十一年七月"/>秋，晉侯會狄于欑函。<AlignEnd Key="792"/>
<AlignBegin Type="Time" Key="793" RefId="魯宣公十一年十月" Term="魯宣公十一年十月"/>冬，十月，楚人殺陳夏徵舒，丁亥，楚子入陳，納公孫寧儀行父于陳。<AlignEnd Key="793"/>
</doc_content>
</document>
<document filename="ChunQiu_00126">
<corpus>春秋</corpus>
<title>魯宣公十二年</title>
<doc_content>
<AlignBegin Type="Time" Key="794" RefId="魯宣公十二年正月" Term="魯宣公十二年正月"/>春，葬陳靈公，楚子圍鄭。<AlignEnd Key="794"/>
<AlignBegin Type="Time" Key="795" RefId="魯宣公十二年六月" Term="魯宣公十二年六月"/>夏，六月，乙卯，晉荀林父帥師及楚子戰于邲，晉師敗績。<AlignEnd Key="795"/>
<AlignBegin Type="Time" Key="796" RefId="魯宣公十二年七月" Term="魯宣公十二年七月"/>秋，七月。<AlignEnd Key="796"/>
<AlignBegin Type="Time" Key="797" RefId="魯宣公十二年十二月" Term="魯宣公十二年十二月"/>冬，十有二月，戊寅，楚子滅蕭，晉人，宋人，衛人，曹人，同盟于清丘，宋師伐陳，衛人救陳。<AlignEnd Key="797"/>
</doc_content>
</document>
<document filename="ChunQiu_00127">
<corpus>春秋</corpus>
<title>魯宣公十三年</title>
<doc_content>
<AlignBegin Type="Time" Key="798" RefId="魯宣公十三年正月" Term="魯宣公十三年正月"/>春，齊師伐莒。<AlignEnd Key="798"/>
<AlignBegin Type="Time" Key="799" RefId="魯宣公十三年四月" Term="魯宣公十三年四月"/>夏，楚子伐宋。<AlignEnd Key="799"/>
<AlignBegin Type="Time" Key="800" RefId="魯宣公十三年七月" Term="魯宣公十三年七月"/>秋，螽。<AlignEnd Key="800"/>
<AlignBegin Type="Time" Key="801" RefId="魯宣公十三年十月" Term="魯宣公十三年十月"/>冬，晉殺其大夫先縠。<AlignEnd Key="801"/>
</doc_content>
</document>
<document filename="ChunQiu_00128">
<corpus>春秋</corpus>
<title>魯宣公十四年</title>
<doc_content>
<AlignBegin Type="Time" Key="802" RefId="魯宣公十四年正月" Term="魯宣公十四年正月"/>春，衛殺其大夫孔達。<AlignEnd Key="802"/>
<AlignBegin Type="Time" Key="803" RefId="魯宣公十四年五月" Term="魯宣公十四年五月"/>夏，五月，壬申，曹伯壽卒，晉侯伐鄭。<AlignEnd Key="803"/>
<AlignBegin Type="Time" Key="804" RefId="魯宣公十四年九月" Term="魯宣公十四年九月"/>秋，九月，楚子圍宋，葬曹文公。<AlignEnd Key="804"/>
<AlignBegin Type="Time" Key="805" RefId="魯宣公十四年十月" Term="魯宣公十四年十月"/>冬，公孫歸父會齊侯于穀。<AlignEnd Key="805"/>
</doc_content>
</document>
<document filename="ChunQiu_00129">
<corpus>春秋</corpus>
<title>魯宣公十五年</title>
<doc_content>
<AlignBegin Type="Time" Key="806" RefId="魯宣公十五年正月" Term="魯宣公十五年正月"/>春，公孫歸父會楚子于宋。<AlignEnd Key="806"/>
<AlignBegin Type="Time" Key="807" RefId="魯宣公十五年五月" Term="魯宣公十五年五月"/>夏，五月，宋人及楚人平。<AlignEnd Key="807"/>
<AlignBegin Type="Time" Key="808" RefId="魯宣公十五年六月" Term="魯宣公十五年六月"/>六月，癸卯，晉師滅赤狄潞氏，以潞子嬰兒歸，秦人伐晉，王札子殺召伯，毛伯。<AlignEnd Key="808"/>
<AlignBegin Type="Time" Key="809" RefId="魯宣公十五年七月" Term="魯宣公十五年七月"/>秋‧螽，仲孫蔑，會齊高固于無婁，初稅畝。<AlignEnd Key="809"/>
<AlignBegin Type="Time" Key="810" RefId="魯宣公十五年十月" Term="魯宣公十五年十月"/>冬，蝝生，饑。<AlignEnd Key="810"/>
</doc_content>
</document>
<document filename="ChunQiu_00130">
<corpus>春秋</corpus>
<title>魯宣公十六年</title>
<doc_content>
<AlignBegin Type="Time" Key="811" RefId="魯宣公十六年正月" Term="魯宣公十六年正月"/>春，王正月，晉人滅赤狄甲氏，及留吁。<AlignEnd Key="811"/>
<AlignBegin Type="Time" Key="812" RefId="魯宣公十六年四月" Term="魯宣公十六年四月"/>夏，成周宣榭火。<AlignEnd Key="812"/>
<AlignBegin Type="Time" Key="813" RefId="魯宣公十六年七月" Term="魯宣公十六年七月"/>秋，郯伯姬來歸。<AlignEnd Key="813"/>
<AlignBegin Type="Time" Key="814" RefId="魯宣公十六年十月" Term="魯宣公十六年十月"/>冬，大有年。<AlignEnd Key="814"/>
</doc_content>
</document>
<document filename="ChunQiu_00131">
<corpus>春秋</corpus>
<title>魯宣公十七年</title>
<doc_content>
<AlignBegin Type="Time" Key="815" RefId="魯宣公十七年正月" Term="魯宣公十七年正月"/>春，王正月，庚子，許男錫我卒，丁未，蔡侯申卒。<AlignEnd Key="815"/>
<AlignBegin Type="Time" Key="816" RefId="魯宣公十七年四月" Term="魯宣公十七年四月"/>夏，葬許昭公，葬蔡文公。<AlignEnd Key="816"/>
<AlignBegin Type="Time" Key="817" RefId="魯宣公十七年六月" Term="魯宣公十七年六月"/>六月，癸卯，日有食之，己未，公會晉侯，衛侯，曹伯，邾子，同盟于斷道。<AlignEnd Key="817"/>
<AlignBegin Type="Time" Key="818" RefId="魯宣公十七年七月" Term="魯宣公十七年七月"/>秋，公至自會。<AlignEnd Key="818"/>
<AlignBegin Type="Time" Key="819" RefId="魯宣公十七年十一月" Term="魯宣公十七年十一月"/>冬，十有一月，壬午，公弟叔肸卒。<AlignEnd Key="819"/>
</doc_content>
</document>
<document filename="ChunQiu_00132">
<corpus>春秋</corpus>
<title>魯宣公十八年</title>
<doc_content>
<AlignBegin Type="Time" Key="820" RefId="魯宣公十八年正月" Term="魯宣公十八年正月"/>春，晉侯，衛世子臧，伐齊，公伐杞。<AlignEnd Key="820"/>
<AlignBegin Type="Time" Key="821" RefId="魯宣公十八年四月" Term="魯宣公十八年四月"/>夏，四月。<AlignEnd Key="821"/>
<AlignBegin Type="Time" Key="822" RefId="魯宣公十八年七月" Term="魯宣公十八年七月"/>秋，七月，邾人戕鄫子于鄫，甲戌，楚子旅卒，公孫歸父如晉。<AlignEnd Key="822"/>
<AlignBegin Type="Time" Key="823" RefId="魯宣公十八年十月" Term="魯宣公十八年十月"/>冬，十月，壬戌，公薨于路寢，歸父還自晉，至笙，遂奔齊。<AlignEnd Key="823"/>
</doc_content>
</document>
<document filename="ChunQiu_00133">
<corpus>春秋</corpus>
<title>魯成公元年</title>
<doc_content>
<AlignBegin Type="Time" Key="824" RefId="魯成公元年正月" Term="魯成公元年正月"/>春，王正月，公即位。<AlignEnd Key="824"/>
<AlignBegin Type="Time" Key="825" RefId="魯成公元年二月" Term="魯成公元年二月"/>二月，辛酉，葬我君宣公，無冰。<AlignEnd Key="825"/>
<AlignBegin Type="Time" Key="826" RefId="魯成公元年三月" Term="魯成公元年三月"/>三月，作丘甲。<AlignEnd Key="826"/>
<AlignBegin Type="Time" Key="827" RefId="魯成公元年四月" Term="魯成公元年四月"/>夏，臧孫許，及晉侯，盟于赤棘。<AlignEnd Key="827"/>
<AlignBegin Type="Time" Key="828" RefId="魯成公元年七月" Term="魯成公元年七月"/>秋，王師敗績于茅戎。<AlignEnd Key="828"/>
<AlignBegin Type="Time" Key="829" RefId="魯成公元年十月" Term="魯成公元年十月"/>冬，十月。<AlignEnd Key="829"/>
</doc_content>
</document>
<document filename="ChunQiu_00134">
<corpus>春秋</corpus>
<title>魯成公二年</title>
<doc_content>
<AlignBegin Type="Time" Key="830" RefId="魯成公二年正月" Term="魯成公二年正月"/>春，齊侯伐我北鄙。<AlignEnd Key="830"/>
<AlignBegin Type="Time" Key="831" RefId="魯成公二年四月" Term="魯成公二年四月"/>夏，四月，丙戌，衛孫良夫帥師，及齊師戰于新築，衛師敗績。<AlignEnd Key="831"/>
<AlignBegin Type="Time" Key="832" RefId="魯成公二年六月" Term="魯成公二年六月"/>六月，癸酉，季孫行父，臧孫許，叔孫僑如，公孫嬰齊，帥師會晉郤克，衛孫良夫，曹公子首，及齊侯戰于鞍，齊師敗績。<AlignEnd Key="832"/>
<AlignBegin Type="Time" Key="833" RefId="魯成公二年七月" Term="魯成公二年七月"/>秋，七月，齊侯使國佐如師，己酉，及國佐盟于袁婁。<AlignEnd Key="833"/>
<AlignBegin Type="Time" Key="834" RefId="魯成公二年八月" Term="魯成公二年八月"/>八月，壬午，宋公鮑卒，庚寅，衛侯速卒，取汶陽田。<AlignEnd Key="834"/>
<AlignBegin Type="Time" Key="835" RefId="魯成公二年十月" Term="魯成公二年十月"/>冬，楚師，鄭師，侵衛。<AlignEnd Key="835"/>
<AlignBegin Type="Time" Key="836" RefId="魯成公二年十一月" Term="魯成公二年十一月"/>十有一月，公會楚公子嬰齊于蜀，丙申，公及楚人，秦人，宋人，陳人，衛人，鄭人，齊人，曹人，邾人，薛人，鄫人，盟于蜀。<AlignEnd Key="836"/>
</doc_content>
</document>
<document filename="ChunQiu_00135">
<corpus>春秋</corpus>
<title>魯成公三年</title>
<doc_content>
<AlignBegin Type="Time" Key="837" RefId="魯成公三年正月" Term="魯成公三年正月"/>春，王正月，公會晉侯，宋公，衛侯，曹伯，伐鄭，辛亥，葬衛穆公。<AlignEnd Key="837"/>
<AlignBegin Type="Time" Key="838" RefId="魯成公三年二月" Term="魯成公三年二月"/>二月，公至自伐鄭，甲子，新宮災，三日哭，乙亥，葬宋文公。<AlignEnd Key="838"/>
<AlignBegin Type="Time" Key="839" RefId="魯成公三年四月" Term="魯成公三年四月"/>夏，公如晉，鄭公子去疾帥師伐許，公至自晉。<AlignEnd Key="839"/>
<AlignBegin Type="Time" Key="840" RefId="魯成公三年七月" Term="魯成公三年七月"/>秋，叔孫僑如帥師圍棘，大雩，晉郤克，衛孫良夫，伐廧咎如。<AlignEnd Key="840"/>
<AlignBegin Type="Time" Key="841" RefId="魯成公三年十一月" Term="魯成公三年十一月"/>冬，十有一月，晉侯使荀庚來聘，衛侯使孫良夫來聘，丙午，及荀庚盟，丁未，及孫良夫盟，鄭伐許。<AlignEnd Key="841"/>
</doc_content>
</document>
<document filename="ChunQiu_00136">
<corpus>春秋</corpus>
<title>魯成公四年</title>
<doc_content>
<AlignBegin Type="Time" Key="842" RefId="魯成公四年正月" Term="魯成公四年正月"/>春，宋公使華元來聘。<AlignEnd Key="842"/>
<AlignBegin Type="Time" Key="843" RefId="魯成公四年三月" Term="魯成公四年三月"/>三月，壬申，鄭伯堅卒，杞伯來朝。<AlignEnd Key="843"/>
<AlignBegin Type="Time" Key="844" RefId="魯成公四年四月" Term="魯成公四年四月"/>夏，四月，甲寅，臧孫許卒，公如晉，葬鄭襄公。<AlignEnd Key="844"/>
<AlignBegin Type="Time" Key="845" RefId="魯成公四年七月" Term="魯成公四年七月"/>秋，公至自晉。<AlignEnd Key="845"/>
<AlignBegin Type="Time" Key="846" RefId="魯成公四年十月" Term="魯成公四年十月"/>冬，城鄆，鄭伯伐許。<AlignEnd Key="846"/>
</doc_content>
</document>
<document filename="ChunQiu_00137">
<corpus>春秋</corpus>
<title>魯成公五年</title>
<doc_content>
<AlignBegin Type="Time" Key="847" RefId="魯成公五年正月" Term="魯成公五年正月"/>春，王正月，杞叔姬來歸，仲孫蔑如宋。<AlignEnd Key="847"/>
<AlignBegin Type="Time" Key="848" RefId="魯成公五年四月" Term="魯成公五年四月"/>夏，叔孫僑如會晉荀首于穀，梁山崩。<AlignEnd Key="848"/>
<AlignBegin Type="Time" Key="849" RefId="魯成公五年七月" Term="魯成公五年七月"/>秋，大水。<AlignEnd Key="849"/>
<AlignBegin Type="Time" Key="850" RefId="魯成公五年十一月" Term="魯成公五年十一月"/>冬，十有一月，己酉，天王崩。<AlignEnd Key="850"/>
<AlignBegin Type="Time" Key="851" RefId="魯成公五年十二月" Term="魯成公五年十二月"/>十有二月，己丑，公會晉侯，齊侯，宋公，衛侯，鄭伯，曹伯，邾子，杞伯，同盟于蟲牢。<AlignEnd Key="851"/>
</doc_content>
</document>
<document filename="ChunQiu_00138">
<corpus>春秋</corpus>
<title>魯成公六年</title>
<doc_content>
<AlignBegin Type="Time" Key="852" RefId="魯成公六年正月" Term="魯成公六年正月"/>春，王正月，公至自會。<AlignEnd Key="852"/>
<AlignBegin Type="Time" Key="853" RefId="魯成公六年二月" Term="魯成公六年二月"/>二月，辛巳，立武宮，取鄟，衛孫良夫帥師侵宋。<AlignEnd Key="853"/>
<AlignBegin Type="Time" Key="854" RefId="魯成公六年六月" Term="魯成公六年六月"/>夏，六月，邾子來朝，公孫嬰齊如晉，壬申，鄭伯費卒。<AlignEnd Key="854"/>
<AlignBegin Type="Time" Key="855" RefId="魯成公六年七月" Term="魯成公六年七月"/>秋，仲孫蔑，叔孫僑如，帥師侵宋，楚公子嬰齊帥師伐鄭。<AlignEnd Key="855"/>
<AlignBegin Type="Time" Key="856" RefId="魯成公六年十月" Term="魯成公六年十月"/>冬，季孫行父如晉，晉欒書帥師救鄭。<AlignEnd Key="856"/>
</doc_content>
</document>
<document filename="ChunQiu_00139">
<corpus>春秋</corpus>
<title>魯成公七年</title>
<doc_content>
<AlignBegin Type="Time" Key="857" RefId="魯成公七年正月" Term="魯成公七年正月"/>春，王正月，鼷鼠食郊牛角，改卜牛，鼷鼠又食其角，乃免牛，吳伐郯。<AlignEnd Key="857"/>
<AlignBegin Type="Time" Key="858" RefId="魯成公七年五月" Term="魯成公七年五月"/>夏，五月，曹伯來朝，不郊猶三望。<AlignEnd Key="858"/>
<AlignBegin Type="Time" Key="859" RefId="魯成公七年七月" Term="魯成公七年七月"/>秋，楚公子嬰齊帥師伐鄭，公會晉侯，齊侯，宋公，衛侯，曹伯，莒子，邾子，杞伯，救鄭。<AlignEnd Key="859"/>
<AlignBegin Type="Time" Key="860" RefId="魯成公七年八月" Term="魯成公七年八月"/>八月，戊辰，同盟于馬陵，公至自會，吳入州來。<AlignEnd Key="860"/>
<AlignBegin Type="Time" Key="861" RefId="魯成公七年十月" Term="魯成公七年十月"/>冬，大雩，衛孫林父出奔晉。<AlignEnd Key="861"/>
</doc_content>
</document>
<document filename="ChunQiu_00140">
<corpus>春秋</corpus>
<title>魯成公八年</title>
<doc_content>
<AlignBegin Type="Time" Key="862" RefId="魯成公八年正月" Term="魯成公八年正月"/>春，晉侯使韓穿來言汶陽之田，歸之于齊，晉欒書帥師侵蔡，公孫嬰齊如莒，宋公使華元來聘。<AlignEnd Key="862"/>
<AlignBegin Type="Time" Key="863" RefId="魯成公八年四月" Term="魯成公八年四月"/>夏，宋公使公孫壽來納幣，晉殺其大夫趙同，趙括。<AlignEnd Key="863"/>
<AlignBegin Type="Time" Key="864" RefId="魯成公八年七月" Term="魯成公八年七月"/>秋，七月，天子使召伯來賜公命。<AlignEnd Key="864"/>
<AlignBegin Type="Time" Key="865" RefId="魯成公八年十月" Term="魯成公八年十月"/>冬，十月，癸卯，杞叔姬卒，晉侯使士燮來聘，叔孫僑如會晉士燮，齊人，邾人，伐剡，衛人來媵。<AlignEnd Key="865"/>
</doc_content>
</document>
<document filename="ChunQiu_00141">
<corpus>春秋</corpus>
<title>魯成公九年</title>
<doc_content>
<AlignBegin Type="Time" Key="866" RefId="魯成公九年正月" Term="魯成公九年正月"/>春，王正月，杞伯來逆叔姬之喪以歸，公會晉侯，齊侯，宋公，衛侯，鄭伯，曹伯，莒子，杞伯，同盟于蒲，公至自會。<AlignEnd Key="866"/>
<AlignBegin Type="Time" Key="867" RefId="魯成公九年二月" Term="魯成公九年二月"/>二月，伯姬歸于宋。<AlignEnd Key="867"/>
<AlignBegin Type="Time" Key="868" RefId="魯成公九年四月" Term="魯成公九年四月"/>夏，季孫行父如宋致女，晉人來媵。<AlignEnd Key="868"/>
<AlignBegin Type="Time" Key="869" RefId="魯成公九年七月" Term="魯成公九年七月"/>秋，七月，丙子，齊侯無野卒，晉人執鄭伯，晉欒書帥師伐鄭。<AlignEnd Key="869"/>
<AlignBegin Type="Time" Key="870" RefId="魯成公九年十一月" Term="魯成公九年十一月"/>冬，十有一月，葬齊頃公，楚公子嬰齊帥師伐莒，庚申，莒潰，楚人入鄆，秦人白狄伐晉，鄭人圍許，城中城。<AlignEnd Key="870"/>
</doc_content>
</document>
<document filename="ChunQiu_00142">
<corpus>春秋</corpus>
<title>魯成公十年</title>
<doc_content>
<AlignBegin Type="Time" Key="871" RefId="魯成公十年正月" Term="魯成公十年正月"/>春，衛侯之弟黑背，帥師侵鄭。<AlignEnd Key="871"/>
<AlignBegin Type="Time" Key="872" RefId="魯成公十年四月" Term="魯成公十年四月"/>夏，四月，五卜郊不從，乃不郊。<AlignEnd Key="872"/>
<AlignBegin Type="Time" Key="873" RefId="魯成公十年五月" Term="魯成公十年五月"/>五月，公會晉侯，齊侯，宋公，衛侯，曹伯，伐鄭，齊人來媵，丙午，晉侯獳卒。<AlignEnd Key="873"/>
<AlignBegin Type="Time" Key="874" RefId="魯成公十年七月" Term="魯成公十年七月"/>秋，七月，公如晉。<AlignEnd Key="874"/>
<AlignBegin Type="Time" Key="875" RefId="魯成公十年十月" Term="魯成公十年十月"/>冬，十月。<AlignEnd Key="875"/>
</doc_content>
</document>
<document filename="ChunQiu_00143">
<corpus>春秋</corpus>
<title>魯成公十一年</title>
<doc_content>
<AlignBegin Type="Time" Key="876" RefId="魯成公十一年三月" Term="魯成公十一年三月"/>春，王三月，公至自晉，晉侯使郤犨來聘，己丑，及郤犨盟。<AlignEnd Key="876"/>
<AlignBegin Type="Time" Key="877" RefId="魯成公十一年四月" Term="魯成公十一年四月"/>夏，季孫行父如晉。<AlignEnd Key="877"/>
<AlignBegin Type="Time" Key="878" RefId="魯成公十一年七月" Term="魯成公十一年七月"/>秋，叔孫僑如如齊。<AlignEnd Key="878"/>
<AlignBegin Type="Time" Key="879" RefId="魯成公十一年十月" Term="魯成公十一年十月"/>冬，十月。<AlignEnd Key="879"/>
</doc_content>
</document>
<document filename="ChunQiu_00144">
<corpus>春秋</corpus>
<title>魯成公十二年</title>
<doc_content>
<AlignBegin Type="Time" Key="880" RefId="魯成公十二年正月" Term="魯成公十二年正月"/>春，周公出奔晉。<AlignEnd Key="880"/>
<AlignBegin Type="Time" Key="881" RefId="魯成公十二年四月" Term="魯成公十二年四月"/>夏，公會晉侯，衛侯，于瑣澤。<AlignEnd Key="881"/>
<AlignBegin Type="Time" Key="882" RefId="魯成公十二年七月" Term="魯成公十二年七月"/>秋，晉人敗狄于交剛。<AlignEnd Key="882"/>
<AlignBegin Type="Time" Key="883" RefId="魯成公十二年十月" Term="魯成公十二年十月"/>冬，十月。<AlignEnd Key="883"/>
</doc_content>
</document>
<document filename="ChunQiu_00145">
<corpus>春秋</corpus>
<title>魯成公十三年</title>
<doc_content>
<AlignBegin Type="Time" Key="884" RefId="魯成公十三年三月" Term="魯成公十三年三月"/>春，晉侯使郤錡來乞師， 三月，公如京師，公。<AlignEnd Key="884"/>
<AlignBegin Type="Time" Key="885" RefId="魯成公十三年五月" Term="魯成公十三年五月"/>五月，公自京師，遂會晉侯，齊侯，宋公，衛侯，鄭伯，曹伯，邾人，滕人，伐秦，曹伯盧卒于師。<AlignEnd Key="885"/>
<AlignBegin Type="Time" Key="886" RefId="魯成公十三年七月" Term="魯成公十三年七月"/>秋，七月，公至自伐秦。<AlignEnd Key="886"/>
<AlignBegin Type="Time" Key="887" RefId="魯成公十三年十月" Term="魯成公十三年十月"/>冬，葬曹宣公。<AlignEnd Key="887"/>
</doc_content>
</document>
<document filename="ChunQiu_00146">
<corpus>春秋</corpus>
<title>魯成公十四年</title>
<doc_content>
<AlignBegin Type="Time" Key="888" RefId="魯成公十四年正月" Term="魯成公十四年正月"/>春，王正月，莒子朱卒。<AlignEnd Key="888"/>
<AlignBegin Type="Time" Key="889" RefId="魯成公十四年四月" Term="魯成公十四年四月"/>夏，衛孫林父自晉歸于衛。<AlignEnd Key="889"/>
<AlignBegin Type="Time" Key="890" RefId="魯成公十四年七月" Term="魯成公十四年七月"/>秋，叔孫僑如如齊逆女，鄭公子喜帥師伐許。<AlignEnd Key="890"/>
<AlignBegin Type="Time" Key="891" RefId="魯成公十四年九月" Term="魯成公十四年九月"/>九月，僑如以夫人婦姜氏至自齊。<AlignEnd Key="891"/>
<AlignBegin Type="Time" Key="892" RefId="魯成公十四年十月" Term="魯成公十四年十月"/>冬，十月，庚寅，衛侯臧卒，秦伯卒。<AlignEnd Key="892"/>
</doc_content>
</document>
<document filename="ChunQiu_00147">
<corpus>春秋</corpus>
<title>魯成公十五年</title>
<doc_content>
<AlignBegin Type="Time" Key="893" RefId="魯成公十五年二月" Term="魯成公十五年二月"/>春，王二月，葬衛定公。<AlignEnd Key="893"/>
<AlignBegin Type="Time" Key="894" RefId="魯成公十五年三月" Term="魯成公十五年三月"/>三月，乙巳，仲嬰齊卒，癸丑，公會晉侯，衛侯，鄭伯，曹伯，宋世子成，齊國佐，邾人，同盟于戚，晉侯執曹伯，歸于京師，公至自會。<AlignEnd Key="894"/>
<AlignBegin Type="Time" Key="895" RefId="魯成公十五年六月" Term="魯成公十五年六月"/>夏，六月，宋公固卒，楚子伐鄭。<AlignEnd Key="895"/>
<AlignBegin Type="Time" Key="896" RefId="魯成公十五年八月" Term="魯成公十五年八月"/>秋，八月，庚辰，葬宋共公，宋華元，出奔晉，宋華元自晉歸于宋，宋殺其大夫山，宋魚石出奔楚。<AlignEnd Key="896"/>
<AlignBegin Type="Time" Key="897" RefId="魯成公十五年十一月" Term="魯成公十五年十一月"/>冬，十有一月，叔孫僑如會晉士燮，齊高無咎，宋華元，衛孫林父，鄭公子鰌，邾人，會吳于鍾離，許遷于葉。<AlignEnd Key="897"/>
</doc_content>
</document>
<document filename="ChunQiu_00148">
<corpus>春秋</corpus>
<title>魯成公十六年</title>
<doc_content>
<AlignBegin Type="Time" Key="898" RefId="魯成公十六年正月" Term="魯成公十六年正月"/>春，王正月，雨木冰。<AlignEnd Key="898"/>
<AlignBegin Type="Time" Key="899" RefId="魯成公十六年四月" Term="魯成公十六年四月"/>夏，四月，辛未，滕子卒，鄭公子喜帥師侵宋。<AlignEnd Key="899"/>
<AlignBegin Type="Time" Key="900" RefId="魯成公十六年六月" Term="魯成公十六年六月"/>六月，丙寅朔，日有食之，晉侯使欒黶來乞師，甲午，晦，晉侯及楚子，鄭伯，戰于鄢陵，楚子鄭師敗績，楚殺其大夫公子側。<AlignEnd Key="900"/>
<AlignBegin Type="Time" Key="901" RefId="魯成公十六年七月" Term="魯成公十六年七月"/>秋，公會晉侯，齊侯，衛侯，宋華元，邾人，于沙隨，不見公，公至自會，公會尹子，晉侯，齊國佐，邾人，伐鄭，曹伯歸自京師。<AlignEnd Key="901"/>
<AlignBegin Type="Time" Key="902" RefId="魯成公十六年九月" Term="魯成公十六年九月"/>九月，晉人執季孫行父，舍之于苕丘。<AlignEnd Key="902"/>
<AlignBegin Type="Time" Key="903" RefId="魯成公十六年十月" Term="魯成公十六年十月"/>冬，十月，乙亥，叔孫僑如出奔齊。<AlignEnd Key="903"/>
<AlignBegin Type="Time" Key="904" RefId="魯成公十六年十二月" Term="魯成公十六年十二月"/>十有二月，乙丑，季孫行父及晉郤犨盟于扈，公至自會，乙酉，刺公子偃。<AlignEnd Key="904"/>
</doc_content>
</document>
<document filename="ChunQiu_00149">
<corpus>春秋</corpus>
<title>魯成公十七年</title>
<doc_content>
<AlignBegin Type="Time" Key="905" RefId="魯成公十七年正月" Term="魯成公十七年正月"/>春，衛北宮括帥師侵鄭。<AlignEnd Key="905"/>
<AlignBegin Type="Time" Key="906" RefId="魯成公十七年四月" Term="魯成公十七年四月"/>夏，公會尹子，單子，晉侯，齊侯，宋公，衛侯，曹伯，邾人，伐鄭。<AlignEnd Key="906"/>
<AlignBegin Type="Time" Key="907" RefId="魯成公十七年六月" Term="魯成公十七年六月"/>六月，乙酉，同盟于柯陵。<AlignEnd Key="907"/>
<AlignBegin Type="Time" Key="908" RefId="魯成公十七年七月" Term="魯成公十七年七月"/>秋，公至自會，齊高無咎出奔莒。<AlignEnd Key="908"/>
<AlignBegin Type="Time" Key="909" RefId="魯成公十七年九月" Term="魯成公十七年九月"/>九月，辛丑，用郊，晉侯使荀罃來乞師。<AlignEnd Key="909"/>
<AlignBegin Type="Time" Key="910" RefId="魯成公十七年十月" Term="魯成公十七年十月"/>冬，公會單子，晉侯，宋公，衛侯，曹伯，齊人，邾人，伐鄭。<AlignEnd Key="910"/>
<AlignBegin Type="Time" Key="911" RefId="魯成公十七年十一月" Term="魯成公十七年十一月"/>十有一月，公至自伐鄭，壬申，公孫嬰卒于貍脤。<AlignEnd Key="911"/>
<AlignBegin Type="Time" Key="912" RefId="魯成公十七年十二月" Term="魯成公十七年十二月"/>十有二月丁已朔，日有食之，邾子貜且卒，晉殺其大夫郤錡，郤犨，郤至，楚人滅舒庸。<AlignEnd Key="912"/>
</doc_content>
</document>
<document filename="ChunQiu_00150">
<corpus>春秋</corpus>
<title>魯成公十八年</title>
<doc_content>
<AlignBegin Type="Time" Key="913" RefId="魯成公十八年正月" Term="魯成公十八年正月"/>春，王正月，晉殺其大夫胥童，庚申，晉弒其君州蒲，齊殺其大夫國佐，公如晉。<AlignEnd Key="913"/>
<AlignBegin Type="Time" Key="914" RefId="魯成公十八年四月" Term="魯成公十八年四月"/>夏，楚子，鄭伯，伐宋，宋魚石復入于彭城，公至自晉，晉侯使士匄來聘。<AlignEnd Key="914"/>
<AlignBegin Type="Time" Key="915" RefId="魯成公十八年七月" Term="魯成公十八年七月"/>秋，杞伯來朝。<AlignEnd Key="915"/>
<AlignBegin Type="Time" Key="916" RefId="魯成公十八年八月" Term="魯成公十八年八月"/>八月，邾子來朝，築鹿囿，己丑，公薨于路寢。<AlignEnd Key="916"/>
<AlignBegin Type="Time" Key="917" RefId="魯成公十八年十月" Term="魯成公十八年十月"/>冬，楚人鄭人侵宋，晉侯使士魴來乞師。<AlignEnd Key="917"/>
<AlignBegin Type="Time" Key="918" RefId="魯成公十八年十二月" Term="魯成公十八年十二月"/>十有二月，仲孫蔑會晉侯，宋公，衛侯，邾子，齊崔杼，同盟于虛朾，丁未，葬我君成公。<AlignEnd Key="918"/>
</doc_content>
</document>
<document filename="ChunQiu_00151">
<corpus>春秋</corpus>
<title>魯襄公元年</title>
<doc_content>
<AlignBegin Type="Time" Key="919" RefId="魯襄公元年正月" Term="魯襄公元年正月"/>春，王正月，公即位，仲孫蔑會晉欒黶，宋華元，衛甯殖，曹人，莒人，邾人，滕人，宋人，薛人，圍宋彭城。<AlignEnd Key="919"/>
<AlignBegin Type="Time" Key="920" RefId="魯襄公元年四月" Term="魯襄公元年四月"/>夏，晉韓厥帥師伐鄭，仲孫蔑會齊崔杼，曹人，邾人，杞人，次于鄫。<AlignEnd Key="920"/>
<AlignBegin Type="Time" Key="921" RefId="魯襄公元年七月" Term="魯襄公元年七月"/>秋，楚公子壬夫帥師侵宋。<AlignEnd Key="921"/>
<AlignBegin Type="Time" Key="922" RefId="魯襄公元年九月" Term="魯襄公元年九月"/>九月，辛酉，天王崩，邾子來朝。<AlignEnd Key="922"/>
<AlignBegin Type="Time" Key="923" RefId="魯襄公元年十月" Term="魯襄公元年十月"/>冬，衛侯使公孫剽來聘，晉侯使荀罃來聘。<AlignEnd Key="923"/>
</doc_content>
</document>
<document filename="ChunQiu_00152">
<corpus>春秋</corpus>
<title>魯襄公二年</title>
<doc_content>
<AlignBegin Type="Time" Key="924" RefId="魯襄公二年正月" Term="魯襄公二年正月"/>春，王正月，葬簡王，鄭師伐宋。<AlignEnd Key="924"/>
<AlignBegin Type="Time" Key="925" RefId="魯襄公二年五月" Term="魯襄公二年五月"/>夏，五月，庚寅，夫人姜氏薨。<AlignEnd Key="925"/>
<AlignBegin Type="Time" Key="926" RefId="魯襄公二年六月" Term="魯襄公二年六月"/>六月，庚辰，鄭伯睔卒，晉師，宋師，衛甯殖，侵鄭。<AlignEnd Key="926"/>
<AlignBegin Type="Time" Key="927" RefId="魯襄公二年七月" Term="魯襄公二年七月"/>秋，七月，仲孫蔑會晉荀罃，宋華元，衛孫林父，曹人，邾人，于戚，己丑，葬我小君齊姜，叔孫豹如宋。<AlignEnd Key="927"/>
<AlignBegin Type="Time" Key="928" RefId="魯襄公二年十月" Term="魯襄公二年十月"/>冬，仲孫蔑會晉荀罃，齊崔杼，宋華元，衛孫林父，曹人，邾人，滕人，薛人，小邾人，于戚，遂城虎牢，楚殺其大夫公子申。<AlignEnd Key="928"/>
</doc_content>
</document>
<document filename="ChunQiu_00153">
<corpus>春秋</corpus>
<title>魯襄公三年</title>
<doc_content>
<AlignBegin Type="Time" Key="929" RefId="魯襄公三年正月" Term="魯襄公三年正月"/>春，楚公子嬰齊帥師伐吳，公如晉。<AlignEnd Key="929"/>
<AlignBegin Type="Time" Key="930" RefId="魯襄公三年四月" Term="魯襄公三年四月"/>夏，四月，壬戌，公及晉侯盟于長樗，公至自晉。<AlignEnd Key="930"/>
<AlignBegin Type="Time" Key="931" RefId="魯襄公三年六月" Term="魯襄公三年六月"/>六月，公會單子，晉侯，宋公，衛侯，鄭伯，莒子，邾子，齊世子光，己未，同盟于雞澤，陳侯使袁僑如會，戊寅，叔孫豹，及諸侯之大夫，及陳袁僑盟。<AlignEnd Key="931"/>
<AlignBegin Type="Time" Key="932" RefId="魯襄公三年七月" Term="魯襄公三年七月"/>秋，公至自會。<AlignEnd Key="932"/>
<AlignBegin Type="Time" Key="933" RefId="魯襄公三年十月" Term="魯襄公三年十月"/>冬，晉荀罃帥師伐許。<AlignEnd Key="933"/>
</doc_content>
</document>
<document filename="ChunQiu_00154">
<corpus>春秋</corpus>
<title>魯襄公四年</title>
<doc_content>
<AlignBegin Type="Time" Key="934" RefId="魯襄公四年三月" Term="魯襄公四年三月"/>春，王三月，己酉，陳，侯午卒。<AlignEnd Key="934"/>
<AlignBegin Type="Time" Key="935" RefId="魯襄公四年四月" Term="魯襄公四年四月"/>夏，叔孫豹如晉。<AlignEnd Key="935"/>
<AlignBegin Type="Time" Key="936" RefId="魯襄公四年七月" Term="魯襄公四年七月"/>秋，七月，戊子，夫人姒氏薨，葬陳成公，八月，辛亥，葬我小君定姒。<AlignEnd Key="936"/>
<AlignBegin Type="Time" Key="937" RefId="魯襄公四年十月" Term="魯襄公四年十月"/>冬，公如晉，陳人圍頓。<AlignEnd Key="937"/>
</doc_content>
</document>
<document filename="ChunQiu_00155">
<corpus>春秋</corpus>
<title>魯襄公五年</title>
<doc_content>
<AlignBegin Type="Time" Key="938" RefId="魯襄公五年正月" Term="魯襄公五年正月"/>春，公至自晉。<AlignEnd Key="938"/>
<AlignBegin Type="Time" Key="939" RefId="魯襄公五年四月" Term="魯襄公五年四月"/>夏，鄭伯使公子發來聘，叔孫豹鄫，世子巫，如晉，仲孫蔑，衛孫林父，會吳于善道。<AlignEnd Key="939"/>
<AlignBegin Type="Time" Key="940" RefId="魯襄公五年七月" Term="魯襄公五年七月"/>秋，大雩，楚殺其大夫公子壬夫，公會晉侯，宋公，陳侯，衛侯，鄭伯，曹伯，莒子，邾子，滕子，薛伯，齊世子光，吳人，鄫人，于戚，公至自會。<AlignEnd Key="940"/>
<AlignBegin Type="Time" Key="941" RefId="魯襄公五年十月" Term="魯襄公五年十月"/>冬，戍陳楚公子貞帥師伐陳，公會晉侯，宋公，衛侯，鄭伯，曹伯，齊世子光，救陳。<AlignEnd Key="941"/>
<AlignBegin Type="Time" Key="942" RefId="魯襄公五年十二月" Term="魯襄公五年十二月"/>十有二月，公至自救陳，辛未，季孫行父卒。<AlignEnd Key="942"/>
</doc_content>
</document>
<document filename="ChunQiu_00156">
<corpus>春秋</corpus>
<title>魯襄公六年</title>
<doc_content>
<AlignBegin Type="Time" Key="943" RefId="魯襄公六年三月" Term="魯襄公六年三月"/>春，王三月，壬午，杞伯姑容卒。<AlignEnd Key="943"/>
<AlignBegin Type="Time" Key="944" RefId="魯襄公六年四月" Term="魯襄公六年四月"/>夏，宋華弱來奔。<AlignEnd Key="944"/>
<AlignBegin Type="Time" Key="945" RefId="魯襄公六年七月" Term="魯襄公六年七月"/>秋，葬杞桓公，滕子來朝，莒人滅鄫。<AlignEnd Key="945"/>
<AlignBegin Type="Time" Key="946" RefId="魯襄公六年十月" Term="魯襄公六年十月"/>冬，叔孫豹如邾，季孫宿如晉。<AlignEnd Key="946"/>
<AlignBegin Type="Time" Key="947" RefId="魯襄公六年十二月" Term="魯襄公六年十二月"/>十有二月，齊侯滅萊。<AlignEnd Key="947"/>
</doc_content>
</document>
<document filename="ChunQiu_00157">
<corpus>春秋</corpus>
<title>魯襄公七年</title>
<doc_content>
<AlignBegin Type="Time" Key="948" RefId="魯襄公七年正月" Term="魯襄公七年正月"/>春，郯子來朝。<AlignEnd Key="948"/>
<AlignBegin Type="Time" Key="949" RefId="魯襄公七年四月" Term="魯襄公七年四月"/>夏，四月，三卜郊不從，乃免牲，小邾子來朝，城費。<AlignEnd Key="949"/>
<AlignBegin Type="Time" Key="950" RefId="魯襄公七年七月" Term="魯襄公七年七月"/>秋，季孫宿如衛。<AlignEnd Key="950"/>
<AlignBegin Type="Time" Key="951" RefId="魯襄公七年八月" Term="魯襄公七年八月"/>八月，螽。<AlignEnd Key="951"/>
<AlignBegin Type="Time" Key="952" RefId="魯襄公七年十月" Term="魯襄公七年十月"/>冬，十月，衛侯使孫林父來聘，壬戌，及孫林父盟，楚公子貞帥師圍陳。<AlignEnd Key="952"/>
<AlignBegin Type="Time" Key="953" RefId="魯襄公七年十二月" Term="魯襄公七年十二月"/>十有二月，公會晉侯，宋公，陳侯，衛侯，曹伯，莒子，邾子，于鄬，鄭伯髡頑如會，未見諸侯，丙戌，卒于鄵，陳侯逃歸。<AlignEnd Key="953"/>
</doc_content>
</document>
<document filename="ChunQiu_00158">
<corpus>春秋</corpus>
<title>魯襄公八年</title>
<doc_content>
<AlignBegin Type="Time" Key="954" RefId="魯襄公八年正月" Term="魯襄公八年正月"/>春，王正月，公如晉。<AlignEnd Key="954"/>
<AlignBegin Type="Time" Key="955" RefId="魯襄公八年四月" Term="魯襄公八年四月"/>夏，葬鄭僖公，鄭人侵蔡，獲蔡公子燮，季孫宿會晉侯，鄭伯，齊人，宋人，衛人，邾人，于邢丘，公至自晉，莒人伐我東鄙。<AlignEnd Key="955"/>
<AlignBegin Type="Time" Key="956" RefId="魯襄公八年九月" Term="魯襄公八年九月"/>秋，九月，大雩。<AlignEnd Key="956"/>
<AlignBegin Type="Time" Key="957" RefId="魯襄公八年十月" Term="魯襄公八年十月"/>冬，楚公子貞帥師伐鄭，晉侯使士匄來聘。<AlignEnd Key="957"/>
</doc_content>
</document>
<document filename="ChunQiu_00159">
<corpus>春秋</corpus>
<title>魯襄公九年</title>
<doc_content>
<AlignBegin Type="Time" Key="958" RefId="魯襄公九年正月" Term="魯襄公九年正月"/>春，宋災。<AlignEnd Key="958"/>
<AlignBegin Type="Time" Key="959" RefId="魯襄公九年四月" Term="魯襄公九年四月"/>夏，季孫宿如晉。<AlignEnd Key="959"/>
<AlignBegin Type="Time" Key="960" RefId="魯襄公九年五月" Term="魯襄公九年五月"/>五月，辛酉，夫人姜氏薨。<AlignEnd Key="960"/>
<AlignBegin Type="Time" Key="961" RefId="魯襄公九年八月" Term="魯襄公九年八月"/>秋，八月，癸未，葬我小君穆姜。<AlignEnd Key="961"/>
<AlignBegin Type="Time" Key="962" RefId="魯襄公九年十月" Term="魯襄公九年十月"/>冬，公會晉侯，宋公，衛侯，曹伯，莒子，邾子，滕子，薛伯，杞伯，小邾子，齊世子光，伐鄭。<AlignEnd Key="962"/>
<AlignBegin Type="Time" Key="963" RefId="魯襄公九年十二月" Term="魯襄公九年十二月"/>十有二月，己亥，同盟于戲，楚子伐鄭。<AlignEnd Key="963"/>
</doc_content>
</document>
<document filename="ChunQiu_00160">
<corpus>春秋</corpus>
<title>魯襄公十年</title>
<doc_content>
<AlignBegin Type="Time" Key="964" RefId="魯襄公十年正月" Term="魯襄公十年正月"/>春，公會晉侯，宋公，衛侯，曹伯，莒子，邾子，滕子，薛伯，杞伯，小邾子，齊世子光，會吳于柤。<AlignEnd Key="964"/>
<AlignBegin Type="Time" Key="965" RefId="魯襄公十年五月" Term="魯襄公十年五月"/>夏，五月，甲午，遂滅偪陽，公至自會，楚公子貞，鄭公孫輒，帥師伐宋，晉師伐秦。<AlignEnd Key="965"/>
<AlignBegin Type="Time" Key="966" RefId="魯襄公十年七月" Term="魯襄公十年七月"/>秋，莒人伐我東鄙，公會晉侯，宋公，衛侯，曹伯，莒子，邾子，齊世子光，滕子，薛伯，杞，伯，小邾子，伐鄭。<AlignEnd Key="966"/>
<AlignBegin Type="Time" Key="967" RefId="魯襄公十年十月" Term="魯襄公十年十月"/>冬，盜殺鄭公子騑，公子發，公孫輒，戍鄭虎牢，楚公子貞帥師救鄭，公至自伐鄭。<AlignEnd Key="967"/>
</doc_content>
</document>
<document filename="ChunQiu_00161">
<corpus>春秋</corpus>
<title>魯襄公十一年</title>
<doc_content>
<AlignBegin Type="Time" Key="968" RefId="魯襄公十一年正月" Term="魯襄公十一年正月"/>春，王正月，作三軍。<AlignEnd Key="968"/>
<AlignBegin Type="Time" Key="969" RefId="魯襄公十一年四月" Term="魯襄公十一年四月"/>夏，四月，四卜郊不從，乃不郊，鄭公孫舍之帥師侵宋，公會晉侯，宋公，衛侯，曹伯，齊世子光，莒子，邾子，滕子，薛伯，杞伯，小邾子，伐鄭。<AlignEnd Key="969"/>
<AlignBegin Type="Time" Key="970" RefId="魯襄公十一年七月" Term="魯襄公十一年七月"/>秋，七月，己未，同盟于亳城北，公至自伐鄭，楚子，鄭伯，伐宋，公會晉侯，宋公，衛侯，曹伯，齊世子光，莒子，邾子，滕子，薛伯，杞伯，小邾子，伐鄭，會于蕭魚，公至自會，楚執鄭行人，良霄。<AlignEnd Key="970"/>
<AlignBegin Type="Time" Key="971" RefId="魯襄公十一年十月" Term="魯襄公十一年十月"/>冬，秦人伐晉。<AlignEnd Key="971"/>
</doc_content>
</document>
<document filename="ChunQiu_00162">
<corpus>春秋</corpus>
<title>魯襄公十二年</title>
<doc_content>
<AlignBegin Type="Time" Key="972" RefId="魯襄公十二年二月" Term="魯襄公十二年二月"/>春，王二月，莒人伐我東鄙，圖台，季孫宿帥師救台，遂入鄆。<AlignEnd Key="972"/>
<AlignBegin Type="Time" Key="973" RefId="魯襄公十二年四月" Term="魯襄公十二年四月"/>夏，晉侯使士魴來聘。<AlignEnd Key="973"/>
<AlignBegin Type="Time" Key="974" RefId="魯襄公十二年九月" Term="魯襄公十二年九月"/>秋，九月，吳子乘卒。<AlignEnd Key="974"/>
<AlignBegin Type="Time" Key="975" RefId="魯襄公十二年十月" Term="魯襄公十二年十月"/>冬，楚公子貞帥師侵宋，公如晉。<AlignEnd Key="975"/>
</doc_content>
</document>
<document filename="ChunQiu_00163">
<corpus>春秋</corpus>
<title>魯襄公十三年</title>
<doc_content>
<AlignBegin Type="Time" Key="976" RefId="魯襄公十三年正月" Term="魯襄公十三年正月"/>春，公至自晉。<AlignEnd Key="976"/>
<AlignBegin Type="Time" Key="977" RefId="魯襄公十三年四月" Term="魯襄公十三年四月"/>夏，取邿。<AlignEnd Key="977"/>
<AlignBegin Type="Time" Key="978" RefId="魯襄公十三年九月" Term="魯襄公十三年九月"/>秋，九月，庚辰，楚子審卒。<AlignEnd Key="978"/>
<AlignBegin Type="Time" Key="979" RefId="魯襄公十三年十月" Term="魯襄公十三年十月"/>冬，城防。<AlignEnd Key="979"/>
</doc_content>
</document>
<document filename="ChunQiu_00164">
<corpus>春秋</corpus>
<title>魯襄公十四年</title>
<doc_content>
<AlignBegin Type="Time" Key="980" RefId="魯襄公十四年正月" Term="魯襄公十四年正月"/>春，王正月，季孫宿叔老會晉士匄，齊人，宋人，衛人，鄭公孫蠆，曹人，莒人，邾人，滕人，薛人，杞人，小邾人，會吳于向。<AlignEnd Key="980"/>
<AlignBegin Type="Time" Key="981" RefId="魯襄公十四年二月" Term="魯襄公十四年二月"/>二月，乙未朔，日有食之。<AlignEnd Key="981"/>
<AlignBegin Type="Time" Key="982" RefId="魯襄公十四年四月" Term="魯襄公十四年四月"/>夏，四月，叔孫豹會晉荀偃，齊人，宋人，衛北宮括，鄭公孫蠆，曹人，莒人，邾人，滕人，薛人，杞人，小邾人，伐秦，己未，衛侯出奔齊，莒人侵我東鄙。<AlignEnd Key="982"/>
<AlignBegin Type="Time" Key="983" RefId="魯襄公十四年七月" Term="魯襄公十四年七月"/>秋，楚公子貞帥師伐吳。<AlignEnd Key="983"/>
<AlignBegin Type="Time" Key="984" RefId="魯襄公十四年十月" Term="魯襄公十四年十月"/>冬，季孫宿會晉士匄，宋華閱，衛孫林父，鄭公孫蠆，莒人，邾人，于戚。<AlignEnd Key="984"/>
</doc_content>
</document>
<document filename="ChunQiu_00165">
<corpus>春秋</corpus>
<title>魯襄公十五年</title>
<doc_content>
<AlignBegin Type="Time" Key="985" RefId="魯襄公十五年正月" Term="魯襄公十五年正月"/>春，宋公使同戌來聘。<AlignEnd Key="985"/>
<AlignBegin Type="Time" Key="986" RefId="魯襄公十五年二月" Term="魯襄公十五年二月"/>二月，己亥，及向戌盟于劉，劉夏逆王后于齊。<AlignEnd Key="986"/>
<AlignBegin Type="Time" Key="987" RefId="魯襄公十五年四月" Term="魯襄公十五年四月"/>夏，齊侯伐我北鄙，圍成，公救成，至遇，季孫宿，叔孫豹，帥師城成郛。<AlignEnd Key="987"/>
<AlignBegin Type="Time" Key="988" RefId="魯襄公十五年八月" Term="魯襄公十五年八月"/>秋，八月，丁巳，日有食之，邾人伐我南鄙。<AlignEnd Key="988"/>
<AlignBegin Type="Time" Key="989" RefId="魯襄公十五年十一月" Term="魯襄公十五年十一月"/>冬，十有一月，癸亥，晉侯周卒。<AlignEnd Key="989"/>
</doc_content>
</document>
<document filename="ChunQiu_00166">
<corpus>春秋</corpus>
<title>魯襄公十六年</title>
<doc_content>
<AlignBegin Type="Time" Key="990" RefId="魯襄公十六年正月" Term="魯襄公十六年正月"/>春，王正月，葬晉悼公。<AlignEnd Key="990"/>
<AlignBegin Type="Time" Key="991" RefId="魯襄公十六年三月" Term="魯襄公十六年三月"/>三月，公會晉侯，宋公，衛侯，鄭伯，曹伯，莒子，邾子，薛伯，杞伯，小邾子，于溴梁，戊寅，大夫盟，晉人執莒子，邾子，以歸，齊侯伐我北鄙。<AlignEnd Key="991"/>
<AlignBegin Type="Time" Key="992" RefId="魯襄公十六年四月" Term="魯襄公十六年四月"/>夏，公至自會。<AlignEnd Key="992"/>
<AlignBegin Type="Time" Key="993" RefId="魯襄公十六年五月" Term="魯襄公十六年五月"/>五月，甲子，地震，叔老會鄭伯，晉荀偃，衛甯殖，宋人，伐許。<AlignEnd Key="993"/>
<AlignBegin Type="Time" Key="994" RefId="魯襄公十六年七月" Term="魯襄公十六年七月"/>秋，齊侯伐我北鄙，圍郕，大雩。<AlignEnd Key="994"/>
<AlignBegin Type="Time" Key="995" RefId="魯襄公十六年十月" Term="魯襄公十六年十月"/>冬，叔孫豹如晉。<AlignEnd Key="995"/>
</doc_content>
</document>
<document filename="ChunQiu_00167">
<corpus>春秋</corpus>
<title>魯襄公十七年</title>
<doc_content>
<AlignBegin Type="Time" Key="996" RefId="魯襄公十七年二月" Term="魯襄公十七年二月"/>春，王二月，庚午，邾子牼卒，宋人伐陳。<AlignEnd Key="996"/>
<AlignBegin Type="Time" Key="997" RefId="魯襄公十七年四月" Term="魯襄公十七年四月"/>夏，衛石買帥師伐曹。<AlignEnd Key="997"/>
<AlignBegin Type="Time" Key="998" RefId="魯襄公十七年七月" Term="魯襄公十七年七月"/>秋，齊侯伐我北鄙，圍桃，高厚帥師伐我北鄙，圍防。<AlignEnd Key="998"/>
<AlignBegin Type="Time" Key="999" RefId="魯襄公十七年九月" Term="魯襄公十七年九月"/>九月，大雩，宋華臣出奔陳。<AlignEnd Key="999"/>
<AlignBegin Type="Time" Key="1000" RefId="魯襄公十七年十月" Term="魯襄公十七年十月"/>冬，邾人伐我南鄙。<AlignEnd Key="1000"/>
</doc_content>
</document>
<document filename="ChunQiu_00168">
<corpus>春秋</corpus>
<title>魯襄公十八年</title>
<doc_content>
<AlignBegin Type="Time" Key="1001" RefId="魯襄公十八年正月" Term="魯襄公十八年正月"/>春，白狄來。<AlignEnd Key="1001"/>
<AlignBegin Type="Time" Key="1002" RefId="魯襄公十八年四月" Term="魯襄公十八年四月"/>夏，晉人執衛行人石買。<AlignEnd Key="1002"/>
<AlignBegin Type="Time" Key="1003" RefId="魯襄公十八年七月" Term="魯襄公十八年七月"/>秋，齊師伐我北鄙。<AlignEnd Key="1003"/>
<AlignBegin Type="Time" Key="1004" RefId="魯襄公十八年十月" Term="魯襄公十八年十月"/>冬，十月，公會晉侯，宋公，衛侯，鄭伯，曹伯，莒子，邾子，滕子，薛伯，杞伯，小邾子，同圍齊，曹伯負芻卒于師，楚公子午帥師伐鄭。<AlignEnd Key="1004"/>
</doc_content>
</document>
<document filename="ChunQiu_00169">
<corpus>春秋</corpus>
<title>魯襄公十九年</title>
<doc_content>
<AlignBegin Type="Time" Key="1005" RefId="魯襄公十九年正月" Term="魯襄公十九年正月"/>春，王正月，諸侯盟于祝柯，晉人執邾子，公至自伐齊，取邾田自漷水，季孫宿如晉，葬曹成公。<AlignEnd Key="1005"/>
<AlignBegin Type="Time" Key="1006" RefId="魯襄公十九年四月" Term="魯襄公十九年四月"/>夏，衛孫林父帥師伐齊。<AlignEnd Key="1006"/>
<AlignBegin Type="Time" Key="1007" RefId="魯襄公十九年七月" Term="魯襄公十九年七月"/>秋，七月，辛卯，齊侯環卒，晉士匄帥師侵齊，至穀，聞齊侯卒，乃還。<AlignEnd Key="1007"/>
<AlignBegin Type="Time" Key="1008" RefId="魯襄公十九年八月" Term="魯襄公十九年八月"/>八月，丙辰，仲孫蔑卒，齊殺其大夫高厚，鄭殺其大夫公子嘉。<AlignEnd Key="1008"/>
<AlignBegin Type="Time" Key="1009" RefId="魯襄公十九年十月" Term="魯襄公十九年十月"/>冬，葬齊靈公，城西郛，叔孫豹會晉士匄于柯，城武城。<AlignEnd Key="1009"/>
</doc_content>
</document>
<document filename="ChunQiu_00170">
<corpus>春秋</corpus>
<title>魯襄公二十年</title>
<doc_content>
<AlignBegin Type="Time" Key="1010" RefId="魯襄公二十年正月" Term="魯襄公二十年正月"/>春，王正月，辛亥，仲孫速會莒人盟于向。<AlignEnd Key="1010"/>
<AlignBegin Type="Time" Key="1011" RefId="魯襄公二十年六月" Term="魯襄公二十年六月"/>夏，六月，庚申，公會晉侯，齊侯，宋公，衛侯，鄭伯，曹伯，莒子，邾子，滕子，薛伯，杞伯，小邾子，盟于澶淵。<AlignEnd Key="1011"/>
<AlignBegin Type="Time" Key="1012" RefId="魯襄公二十年七月" Term="魯襄公二十年七月"/>秋，公至自會，仲孫速帥師伐邾，蔡殺其大夫公子燮，蔡公子履出奔楚，陳侯之弟黃出奔楚，叔老如齊。<AlignEnd Key="1012"/>
<AlignBegin Type="Time" Key="1013" RefId="魯襄公二十年十月" Term="魯襄公二十年十月"/>冬，十月，丙辰朔，日有食之，季孫宿如宋。<AlignEnd Key="1013"/>
</doc_content>
</document>
<document filename="ChunQiu_00171">
<corpus>春秋</corpus>
<title>魯襄公二十一年</title>
<doc_content>
<AlignBegin Type="Time" Key="1014" RefId="魯襄公二十一年正月" Term="魯襄公二十一年正月"/>春，王正月，公如晉，邾庶其以漆閭丘來奔。<AlignEnd Key="1014"/>
<AlignBegin Type="Time" Key="1015" RefId="魯襄公二十一年四月" Term="魯襄公二十一年四月"/>夏，公至自晉。<AlignEnd Key="1015"/>
<AlignBegin Type="Time" Key="1016" RefId="魯襄公二十一年七月" Term="魯襄公二十一年七月"/>秋，晉欒盈出奔楚。<AlignEnd Key="1016"/>
<AlignBegin Type="Time" Key="1017" RefId="魯襄公二十一年九月" Term="魯襄公二十一年九月"/>九月，庚戌朔，日有食之。<AlignEnd Key="1017"/>
<AlignBegin Type="Time" Key="1018" RefId="魯襄公二十一年十月" Term="魯襄公二十一年十月"/>冬，十月，庚辰朔，日有食之，曹伯來朝，公會晉侯，齊侯，宋公，衛侯，鄭伯，曹伯，莒子，邾子，于商任。<AlignEnd Key="1018"/>
</doc_content>
</document>
<document filename="ChunQiu_00172">
<corpus>春秋</corpus>
<title>魯襄公二十二年</title>
<doc_content>
<AlignBegin Type="Time" Key="1019" RefId="魯襄公二十二年正月" Term="魯襄公二十二年正月"/>春，王正月，公至自會。<AlignEnd Key="1019"/>
<AlignBegin Type="Time" Key="1020" RefId="魯襄公二十二年四月" Term="魯襄公二十二年四月"/>夏，四月。<AlignEnd Key="1020"/>
<AlignBegin Type="Time" Key="1021" RefId="魯襄公二十二年七月" Term="魯襄公二十二年七月"/>秋，七月，辛酉，叔老卒。<AlignEnd Key="1021"/>
<AlignBegin Type="Time" Key="1022" RefId="魯襄公二十二年十月" Term="魯襄公二十二年十月"/>冬，公會晉侯，齊侯，宋公，衛侯，鄭伯，曹伯，莒子，邾子，薛伯，杞伯，小邾子，于沙隨，公至自會，楚殺其大夫公子追舒。<AlignEnd Key="1022"/>
</doc_content>
</document>
<document filename="ChunQiu_00173">
<corpus>春秋</corpus>
<title>魯襄公二十三年</title>
<doc_content>
<AlignBegin Type="Time" Key="1023" RefId="魯襄公二十三年二月" Term="魯襄公二十三年二月"/>春，王二月，癸酉朔，日有食之。<AlignEnd Key="1023"/>
<AlignBegin Type="Time" Key="1024" RefId="魯襄公二十三年三月" Term="魯襄公二十三年三月"/>三月，己巳，杞伯匄卒。<AlignEnd Key="1024"/>
<AlignBegin Type="Time" Key="1025" RefId="魯襄公二十三年四月" Term="魯襄公二十三年四月"/>夏，邾畀我來奔，葬杞孝公，陳殺其大夫慶虎及慶寅，陳侯之弟黃，自楚歸于陳，晉欒盈復入于晉，入于曲沃。<AlignEnd Key="1025"/>
<AlignBegin Type="Time" Key="1026" RefId="魯襄公二十三年七月" Term="魯襄公二十三年七月"/>秋，齊侯伐衛，遂伐晉。<AlignEnd Key="1026"/>
<AlignBegin Type="Time" Key="1027" RefId="魯襄公二十三年八月" Term="魯襄公二十三年八月"/>八月，叔孫豹帥師救晉，次于雍榆，己卯，仲孫速卒。<AlignEnd Key="1027"/>
<AlignBegin Type="Time" Key="1028" RefId="魯襄公二十三年十月" Term="魯襄公二十三年十月"/>冬，十月，乙亥，臧孫紇出奔邾，晉人殺欒盈，齊侯襲莒。<AlignEnd Key="1028"/>
</doc_content>
</document>
<document filename="ChunQiu_00174">
<corpus>春秋</corpus>
<title>魯襄公二十四年</title>
<doc_content>
<AlignBegin Type="Time" Key="1029" RefId="魯襄公二十四年正月" Term="魯襄公二十四年正月"/>春，叔孫豹如晉，仲孫羯帥師侵齊。<AlignEnd Key="1029"/>
<AlignBegin Type="Time" Key="1030" RefId="魯襄公二十四年四月" Term="魯襄公二十四年四月"/>夏，楚子伐吳。<AlignEnd Key="1030"/>
<AlignBegin Type="Time" Key="1031" RefId="魯襄公二十四年七月" Term="魯襄公二十四年七月"/>秋，七月，甲子，朔，日有食之，既，齊崔杼帥師伐莒，大水。<AlignEnd Key="1031"/>
<AlignBegin Type="Time" Key="1032" RefId="魯襄公二十四年八月" Term="魯襄公二十四年八月"/>八月，癸巳朔，日有食之，公會晉侯，宋公，衛侯，鄭伯，曹伯，莒子，邾子，滕子，薛伯，杞伯，小邾子，于夷儀。<AlignEnd Key="1032"/>
<AlignBegin Type="Time" Key="1033" RefId="魯襄公二十四年十月" Term="魯襄公二十四年十月"/>冬，楚子，蔡侯，陳侯，許男，伐鄭，公至自會，陳鍼宜咎出奔楚，叔孫豹如京師，大饑。<AlignEnd Key="1033"/>
</doc_content>
</document>
<document filename="ChunQiu_00175">
<corpus>春秋</corpus>
<title>魯襄公二十五年</title>
<doc_content>
<AlignBegin Type="Time" Key="1034" RefId="魯襄公二十五年正月" Term="魯襄公二十五年正月"/>春，齊崔杼帥師伐我北鄙。<AlignEnd Key="1034"/>
<AlignBegin Type="Time" Key="1035" RefId="魯襄公二十五年五月" Term="魯襄公二十五年五月"/>夏，五月，乙亥，齊崔杼弒其君光，公會晉侯，宋公，衛侯，鄭伯，曹伯，莒子，邾子，滕子，薛伯，杞伯，小邾子，于夷儀。<AlignEnd Key="1035"/>
<AlignBegin Type="Time" Key="1036" RefId="魯襄公二十五年六月" Term="魯襄公二十五年六月"/>六月，壬子，鄭公孫舍之帥師入陳。<AlignEnd Key="1036"/>
<AlignBegin Type="Time" Key="1037" RefId="魯襄公二十五年八月" Term="魯襄公二十五年八月"/>秋，八月，己巳，諸侯同盟于重丘，公至自會，衛侯入于夷儀，楚屈建帥師滅舒鳩。<AlignEnd Key="1037"/>
<AlignBegin Type="Time" Key="1038" RefId="魯襄公二十五年十月" Term="魯襄公二十五年十月"/>冬，鄭公孫夏帥師伐陳。<AlignEnd Key="1038"/>
<AlignBegin Type="Time" Key="1039" RefId="魯襄公二十五年十二月" Term="魯襄公二十五年十二月"/>十有二月，吳子遏伐楚，門于巢，卒。<AlignEnd Key="1039"/>
</doc_content>
</document>
<document filename="ChunQiu_00176">
<corpus>春秋</corpus>
<title>魯襄公二十六年</title>
<doc_content>
<AlignBegin Type="Time" Key="1040" RefId="魯襄公二十六年二月" Term="魯襄公二十六年二月"/>春，王二月，辛卯，衛甯喜弒其君剽，衛孫林父入于戚以叛，甲午，衛侯衎復歸于衛。<AlignEnd Key="1040"/>
<AlignBegin Type="Time" Key="1041" RefId="魯襄公二十六年四月" Term="魯襄公二十六年四月"/>夏，晉侯使荀吳來聘，公會晉人，鄭良霄，宋人，曹人，于澶淵。<AlignEnd Key="1041"/>
<AlignBegin Type="Time" Key="1042" RefId="魯襄公二十六年七月" Term="魯襄公二十六年七月"/>秋，宋公殺其世子痤，晉人執衛甯喜。<AlignEnd Key="1042"/>
<AlignBegin Type="Time" Key="1043" RefId="魯襄公二十六年八月" Term="魯襄公二十六年八月"/>八月，壬午，許男甯卒于楚。<AlignEnd Key="1043"/>
<AlignBegin Type="Time" Key="1044" RefId="魯襄公二十六年十月" Term="魯襄公二十六年十月"/>冬，楚子，蔡侯，陳侯，伐鄭，葬許靈公。<AlignEnd Key="1044"/>
</doc_content>
</document>
<document filename="ChunQiu_00177">
<corpus>春秋</corpus>
<title>魯襄公二十七年</title>
<doc_content>
<AlignBegin Type="Time" Key="1045" RefId="魯襄公二十七年正月" Term="魯襄公二十七年正月"/>春，齊侯使慶封來聘。<AlignEnd Key="1045"/>
<AlignBegin Type="Time" Key="1046" RefId="魯襄公二十七年四月" Term="魯襄公二十七年四月"/>夏，叔孫豹會晉趙武，楚屈建，蔡公孫歸生，衛石惡，陳孔奐，鄭良霄，許人，曹人，于宋，衛殺其大夫甯喜，衛侯之弟鱄出奔晉。<AlignEnd Key="1046"/>
<AlignBegin Type="Time" Key="1047" RefId="魯襄公二十七年七月" Term="魯襄公二十七年七月"/>秋，七月，辛巳，豹及諸侯之大夫盟于宋。<AlignEnd Key="1047"/>
<AlignBegin Type="Time" Key="1048" RefId="魯襄公二十七年十二月" Term="魯襄公二十七年十二月"/>冬，十有二月，乙卯，朔，日有食之。<AlignEnd Key="1048"/>
</doc_content>
</document>
<document filename="ChunQiu_00178">
<corpus>春秋</corpus>
<title>魯襄公二十八年</title>
<doc_content>
<AlignBegin Type="Time" Key="1049" RefId="魯襄公二十八年正月" Term="魯襄公二十八年正月"/>春，無冰。<AlignEnd Key="1049"/>
<AlignBegin Type="Time" Key="1050" RefId="魯襄公二十八年四月" Term="魯襄公二十八年四月"/>夏，衛石惡出奔晉，邾子來朝。<AlignEnd Key="1050"/>
<AlignBegin Type="Time" Key="1051" RefId="魯襄公二十八年八月" Term="魯襄公二十八年八月"/>秋，八月，大雩，仲孫羯如晉。<AlignEnd Key="1051"/>
<AlignBegin Type="Time" Key="1052" RefId="魯襄公二十八年十月" Term="魯襄公二十八年十月"/>冬，齊慶封來奔。<AlignEnd Key="1052"/>
<AlignBegin Type="Time" Key="1053" RefId="魯襄公二十八年十一月" Term="魯襄公二十八年十一月"/>十有一月，公如楚。<AlignEnd Key="1053"/>
<AlignBegin Type="Time" Key="1054" RefId="魯襄公二十八年十二月" Term="魯襄公二十八年十二月"/>十有二月甲寅，天王崩，乙未，楚子昭卒。<AlignEnd Key="1054"/>
</doc_content>
</document>
<document filename="ChunQiu_00179">
<corpus>春秋</corpus>
<title>魯襄公二十九年</title>
<doc_content>
<AlignBegin Type="Time" Key="1055" RefId="魯襄公二十九年正月" Term="魯襄公二十九年正月"/>春，王正月，公在楚。<AlignEnd Key="1055"/>
<AlignBegin Type="Time" Key="1056" RefId="魯襄公二十九年五月" Term="魯襄公二十九年五月"/>夏，五月，公至自楚，庚午，衛侯衎卒，閽弒吳子餘祭，仲孫羯會晉荀盈，齊高止，宋華定，衛世叔儀，鄭公孫段，曹人，莒人，滕人，薛人，小邾人，城杞，晉侯使士鞅來聘，杞子來盟，吳子使札來聘。<AlignEnd Key="1056"/>
<AlignBegin Type="Time" Key="1057" RefId="魯襄公二十九年九月" Term="魯襄公二十九年九月"/>秋，九月，葬衛獻公，齊高止出奔北燕。<AlignEnd Key="1057"/>
<AlignBegin Type="Time" Key="1058" RefId="魯襄公二十九年十月" Term="魯襄公二十九年十月"/>冬，仲孫羯如晉。<AlignEnd Key="1058"/>
</doc_content>
</document>
<document filename="ChunQiu_00180">
<corpus>春秋</corpus>
<title>魯襄公三十年</title>
<doc_content>
<AlignBegin Type="Time" Key="1059" RefId="魯襄公三十年正月" Term="魯襄公三十年正月"/>春，王正月，楚子使薳罷來聘。<AlignEnd Key="1059"/>
<AlignBegin Type="Time" Key="1060" RefId="魯襄公三十年四月" Term="魯襄公三十年四月"/>夏，四月，蔡世子般弒其君固。<AlignEnd Key="1060"/>
<AlignBegin Type="Time" Key="1061" RefId="魯襄公三十年五月" Term="魯襄公三十年五月"/>五月，甲午，宋災，宋伯姬卒，天王殺其弟佞夫，王子瑕奔晉。<AlignEnd Key="1061"/>
<AlignBegin Type="Time" Key="1062" RefId="魯襄公三十年七月" Term="魯襄公三十年七月"/>秋，七月，叔弓如宋，葬宋共姬，鄭良霄出奔許，自許入于鄭，鄭人殺良霄。<AlignEnd Key="1062"/>
<AlignBegin Type="Time" Key="1063" RefId="魯襄公三十年十月" Term="魯襄公三十年十月"/>冬，十月，葬蔡景公，晉人，齊人，宋人，衛人，鄭人，曹人，莒人，邾人，滕人，薛人，杞人，小邾人，會于澶淵，宋災故。<AlignEnd Key="1063"/>
</doc_content>
</document>
<document filename="ChunQiu_00181">
<corpus>春秋</corpus>
<title>魯襄公三十一年</title>
<doc_content>
<AlignBegin Type="Time" Key="1064" RefId="魯襄公三十一年正月" Term="魯襄公三十一年正月"/>春，王正月。<AlignEnd Key="1064"/>
<AlignBegin Type="Time" Key="1065" RefId="魯襄公三十一年六月" Term="魯襄公三十一年六月"/>夏，六月，辛巳，公薨于楚宮。<AlignEnd Key="1065"/>
<AlignBegin Type="Time" Key="1066" RefId="魯襄公三十一年九月" Term="魯襄公三十一年九月"/>秋，九月，癸巳，子野卒，己亥，仲孫羯卒。<AlignEnd Key="1066"/>
<AlignBegin Type="Time" Key="1067" RefId="魯襄公三十一年十月" Term="魯襄公三十一年十月"/>冬，十月，滕子來會葬，癸酉，葬我君襄公。<AlignEnd Key="1067"/>
<AlignBegin Type="Time" Key="1068" RefId="魯襄公三十一年十一月" Term="魯襄公三十一年十一月"/>十有一月，莒人弒其君密州。<AlignEnd Key="1068"/>
</doc_content>
</document>
<document filename="ChunQiu_00182">
<corpus>春秋</corpus>
<title>魯昭公元年</title>
<doc_content>
<AlignBegin Type="Time" Key="1069" RefId="魯昭公元年正月" Term="魯昭公元年正月"/>春，王正月，公即位，叔孫豹會晉趙武，楚公子圍，齊國弱，宋向戌，衛齊惡，陳公子招，蔡公孫歸生，鄭罕虎，許人，曹人，于虢。<AlignEnd Key="1069"/>
<AlignBegin Type="Time" Key="1070" RefId="魯昭公元年三月" Term="魯昭公元年三月"/>三月‧取鄆。<AlignEnd Key="1070"/>
<AlignBegin Type="Time" Key="1071" RefId="魯昭公元年四月" Term="魯昭公元年四月"/>夏，秦伯之弟鍼出奔晉。<AlignEnd Key="1071"/>
<AlignBegin Type="Time" Key="1072" RefId="魯昭公元年六月" Term="魯昭公元年六月"/>六月丁巳，邾子華卒，晉荀吳帥師敗狄于大鹵。<AlignEnd Key="1072"/>
<AlignBegin Type="Time" Key="1073" RefId="魯昭公元年七月" Term="魯昭公元年七月"/>秋，莒去疾自齊入于莒，莒展輿出奔吳，叔弓帥師疆鄆田，葬邾悼公。<AlignEnd Key="1073"/>
<AlignBegin Type="Time" Key="1074" RefId="魯昭公元年十一月" Term="魯昭公元年十一月"/>冬，十有一月，己酉，楚子麇卒，公子比出奔晉。<AlignEnd Key="1074"/>
</doc_content>
</document>
<document filename="ChunQiu_00183">
<corpus>春秋</corpus>
<title>魯昭公二年</title>
<doc_content>
<AlignBegin Type="Time" Key="1075" RefId="魯昭公二年正月" Term="魯昭公二年正月"/>春，晉侯使韓起來聘。<AlignEnd Key="1075"/>
<AlignBegin Type="Time" Key="1076" RefId="魯昭公二年四月" Term="魯昭公二年四月"/>夏，叔弓如晉。<AlignEnd Key="1076"/>
<AlignBegin Type="Time" Key="1077" RefId="魯昭公二年七月" Term="魯昭公二年七月"/>秋，鄭殺其大夫公孫黑。<AlignEnd Key="1077"/>
<AlignBegin Type="Time" Key="1078" RefId="魯昭公二年十月" Term="魯昭公二年十月"/>冬，公如晉，至河乃復，季孫宿如晉。<AlignEnd Key="1078"/>
</doc_content>
</document>
<document filename="ChunQiu_00184">
<corpus>春秋</corpus>
<title>魯昭公三年</title>
<doc_content>
<AlignBegin Type="Time" Key="1079" RefId="魯昭公三年正月" Term="魯昭公三年正月"/>春，王正月，丁未，滕子原卒。<AlignEnd Key="1079"/>
<AlignBegin Type="Time" Key="1080" RefId="魯昭公三年四月" Term="魯昭公三年四月"/>夏，叔弓如滕。<AlignEnd Key="1080"/>
<AlignBegin Type="Time" Key="1081" RefId="魯昭公三年五月" Term="魯昭公三年五月"/>五月，葬滕成公。<AlignEnd Key="1081"/>
<AlignBegin Type="Time" Key="1082" RefId="魯昭公三年七月" Term="魯昭公三年七月"/>秋，小邾子來朝。<AlignEnd Key="1082"/>
<AlignBegin Type="Time" Key="1083" RefId="魯昭公三年八月" Term="魯昭公三年八月"/>八月，大雩。<AlignEnd Key="1083"/>
<AlignBegin Type="Time" Key="1084" RefId="魯昭公三年十月" Term="魯昭公三年十月"/>冬，大雨雹，北燕伯款出奔齊。<AlignEnd Key="1084"/>
</doc_content>
</document>
<document filename="ChunQiu_00185">
<corpus>春秋</corpus>
<title>魯昭公四年</title>
<doc_content>
<AlignBegin Type="Time" Key="1085" RefId="魯昭公四年正月" Term="魯昭公四年正月"/>春，王正月，大雨雹。<AlignEnd Key="1085"/>
<AlignBegin Type="Time" Key="1086" RefId="魯昭公四年四月" Term="魯昭公四年四月"/>夏，楚子，蔡侯，陳侯，鄭伯，許男，徐子，滕子，頓子，胡子，沈子，小邾子，宋世子，佐淮夷會于申，楚人執徐子。<AlignEnd Key="1086"/>
<AlignBegin Type="Time" Key="1087" RefId="魯昭公四年七月" Term="魯昭公四年七月"/>秋，七月，楚子，蔡侯，陳侯，許男，頓子，胡子，沈子，淮夷，伐吳，執齊慶封，殺之，遂滅賴。<AlignEnd Key="1087"/>
<AlignBegin Type="Time" Key="1088" RefId="魯昭公四年九月" Term="魯昭公四年九月"/>九月，取鄫。<AlignEnd Key="1088"/>
<AlignBegin Type="Time" Key="1089" RefId="魯昭公四年十二月" Term="魯昭公四年十二月"/>冬，十有二月，乙卯，叔孫豹卒。<AlignEnd Key="1089"/>
</doc_content>
</document>
<document filename="ChunQiu_00186">
<corpus>春秋</corpus>
<title>魯昭公五年</title>
<doc_content>
<AlignBegin Type="Time" Key="1090" RefId="魯昭公五年正月" Term="魯昭公五年正月"/>春，王正月，舍中軍，楚殺其大夫屈申，公如晉。<AlignEnd Key="1090"/>
<AlignBegin Type="Time" Key="1091" RefId="魯昭公五年四月" Term="魯昭公五年四月"/>夏，莒牟夷以牟婁及防茲來奔。<AlignEnd Key="1091"/>
<AlignBegin Type="Time" Key="1092" RefId="魯昭公五年七月" Term="魯昭公五年七月"/>秋，七月，公至自晉，戊辰，叔弓帥師敗莒師于蚡泉，秦伯卒。<AlignEnd Key="1092"/>
<AlignBegin Type="Time" Key="1093" RefId="魯昭公五年十月" Term="魯昭公五年十月"/>冬，楚子，蔡侯，陳侯，許男，頓子，沈子，徐人，越人，伐吳。<AlignEnd Key="1093"/>
</doc_content>
</document>
<document filename="ChunQiu_00187">
<corpus>春秋</corpus>
<title>魯昭公六年</title>
<doc_content>
<AlignBegin Type="Time" Key="1094" RefId="魯昭公六年正月" Term="魯昭公六年正月"/>春，王正月，杞柏益姑卒，葬秦景公。<AlignEnd Key="1094"/>
<AlignBegin Type="Time" Key="1095" RefId="魯昭公六年四月" Term="魯昭公六年四月"/>夏，季孫宿如晉，葬杞文公，宋華合比，出奔衛。<AlignEnd Key="1095"/>
<AlignBegin Type="Time" Key="1096" RefId="魯昭公六年九月" Term="魯昭公六年九月"/>秋，九月，大雩，楚薳罷帥師伐吳。<AlignEnd Key="1096"/>
<AlignBegin Type="Time" Key="1097" RefId="魯昭公六年十月" Term="魯昭公六年十月"/>冬，叔弓如楚，齊侯伐北燕。<AlignEnd Key="1097"/>
</doc_content>
</document>
<document filename="ChunQiu_00188">
<corpus>春秋</corpus>
<title>魯昭公七年</title>
<doc_content>
<AlignBegin Type="Time" Key="1098" RefId="魯昭公七年正月" Term="魯昭公七年正月"/>春，王正月，暨齊平。<AlignEnd Key="1098"/>
<AlignBegin Type="Time" Key="1099" RefId="魯昭公七年三月" Term="魯昭公七年三月"/>三月，公如楚，叔孫婼如齊蒞盟。<AlignEnd Key="1099"/>
<AlignBegin Type="Time" Key="1100" RefId="魯昭公七年四月" Term="魯昭公七年四月"/>夏，四月，甲辰，朔，日有食之。<AlignEnd Key="1100"/>
<AlignBegin Type="Time" Key="1101" RefId="魯昭公七年八月" Term="魯昭公七年八月"/>秋，八月，戊辰，衛侯惡卒。<AlignEnd Key="1101"/>
<AlignBegin Type="Time" Key="1102" RefId="魯昭公七年九月" Term="魯昭公七年九月"/>九月，公至自楚。<AlignEnd Key="1102"/>
<AlignBegin Type="Time" Key="1103" RefId="魯昭公七年十一月" Term="魯昭公七年十一月"/>冬，十有一月，癸未，季孫宿卒。<AlignEnd Key="1103"/>
<AlignBegin Type="Time" Key="1104" RefId="魯昭公七年十二月" Term="魯昭公七年十二月"/>十有二月，癸亥，葬衛襄公。<AlignEnd Key="1104"/>
</doc_content>
</document>
<document filename="ChunQiu_00189">
<corpus>春秋</corpus>
<title>魯昭公八年</title>
<doc_content>
<AlignBegin Type="Time" Key="1105" RefId="魯昭公八年正月" Term="魯昭公八年正月"/>春，陳侯之弟招，殺陳世子偃師。<AlignEnd Key="1105"/>
<AlignBegin Type="Time" Key="1106" RefId="魯昭公八年四月" Term="魯昭公八年四月"/>夏，四月，辛丑，陳侯溺卒，叔弓如晉，楚人執陳行人干徵師，殺之，陳公子留，出奔鄭。<AlignEnd Key="1106"/>
<AlignBegin Type="Time" Key="1107" RefId="魯昭公八年七月" Term="魯昭公八年七月"/>秋，蒐于紅，陳人殺其大夫公子過，大雩。<AlignEnd Key="1107"/>
<AlignBegin Type="Time" Key="1108" RefId="魯昭公八年十月" Term="魯昭公八年十月"/>冬，十月，壬午，楚師滅陳，執陳公子招，放之于越，殺陳孔奐，葬陳哀公。<AlignEnd Key="1108"/>
</doc_content>
</document>
<document filename="ChunQiu_00190">
<corpus>春秋</corpus>
<title>魯昭公九年</title>
<doc_content>
<AlignBegin Type="Time" Key="1109" RefId="魯昭公九年正月" Term="魯昭公九年正月"/>春，叔弓會楚子于陳，許遷于夷。<AlignEnd Key="1109"/>
<AlignBegin Type="Time" Key="1110" RefId="魯昭公九年四月" Term="魯昭公九年四月"/>夏，四月，陳災。<AlignEnd Key="1110"/>
<AlignBegin Type="Time" Key="1111" RefId="魯昭公九年七月" Term="魯昭公九年七月"/>秋，仲孫貜如齊。<AlignEnd Key="1111"/>
<AlignBegin Type="Time" Key="1112" RefId="魯昭公九年十月" Term="魯昭公九年十月"/>冬，築郎囿。<AlignEnd Key="1112"/>
</doc_content>
</document>
<document filename="ChunQiu_00191">
<corpus>春秋</corpus>
<title>魯昭公十年</title>
<doc_content>
<AlignBegin Type="Time" Key="1113" RefId="魯昭公十年正月" Term="魯昭公十年正月"/>春，王正月。<AlignEnd Key="1113"/>
<AlignBegin Type="Time" Key="1114" RefId="魯昭公十年四月" Term="魯昭公十年四月"/>夏，齊欒施來奔。<AlignEnd Key="1114"/>
<AlignBegin Type="Time" Key="1115" RefId="魯昭公十年七月" Term="魯昭公十年七月"/>秋，七月，季孫意如叔弓，仲孫貜帥師伐莒。<AlignEnd Key="1115"/>
<AlignBegin Type="Time" Key="1116" RefId="魯昭公十年七月" Term="魯昭公十年七月"/>戊子，晉侯彪卒。<AlignEnd Key="1116"/>
<AlignBegin Type="Time" Key="1117" RefId="魯昭公十年九月" Term="魯昭公十年九月"/>九月，叔孫婼如晉，葬晉平公。<AlignEnd Key="1117"/>
<AlignBegin Type="Time" Key="1118" RefId="魯昭公十年十二月" Term="魯昭公十年十二月"/>十有二月，甲子，宋公成卒。<AlignEnd Key="1118"/>
</doc_content>
</document>
<document filename="ChunQiu_00192">
<corpus>春秋</corpus>
<title>魯昭公十一年</title>
<doc_content>
<AlignBegin Type="Time" Key="1119" RefId="魯昭公十一年二月" Term="魯昭公十一年二月"/>春，王二月，叔弓如宋，葬宋平公。<AlignEnd Key="1119"/>
<AlignBegin Type="Time" Key="1120" RefId="魯昭公十一年四月" Term="魯昭公十一年四月"/>夏，四月，丁巳，楚子虔誘蔡侯般，殺之于申，楚公子杞疾帥師圍蔡。<AlignEnd Key="1120"/>
<AlignBegin Type="Time" Key="1121" RefId="魯昭公十一年五月" Term="魯昭公十一年五月"/>五月，甲申，夫人歸氏薨，大蒐于比蒲，仲孫貜會邾子盟于祲祥。<AlignEnd Key="1121"/>
<AlignBegin Type="Time" Key="1122" RefId="魯昭公十一年七月" Term="魯昭公十一年七月"/>秋，季孫意如會，晉韓起，齊國弱，宋華亥，衛北宮佗，鄭罕虎，曹人，杞人，于厥憖。<AlignEnd Key="1122"/>
<AlignBegin Type="Time" Key="1123" RefId="魯昭公十一年九月" Term="魯昭公十一年九月"/>九月，己亥，葬我小君齊歸。<AlignEnd Key="1123"/>
<AlignBegin Type="Time" Key="1124" RefId="魯昭公十一年十一月" Term="魯昭公十一年十一月"/>冬，十有一月，丁酉，楚師滅蔡，執蔡世子有以歸用之。<AlignEnd Key="1124"/>
</doc_content>
</document>
<document filename="ChunQiu_00193">
<corpus>春秋</corpus>
<title>魯昭公十二年</title>
<doc_content>
<AlignBegin Type="Time" Key="1125" RefId="魯昭公十二年正月" Term="魯昭公十二年正月"/>春，齊高偃帥師納北燕伯于陽。<AlignEnd Key="1125"/>
<AlignBegin Type="Time" Key="1126" RefId="魯昭公十二年三月" Term="魯昭公十二年三月"/>三月，壬申，鄭伯嘉卒。<AlignEnd Key="1126"/>
<AlignBegin Type="Time" Key="1127" RefId="魯昭公十二年四月" Term="魯昭公十二年四月"/>夏，宋公使華定來聘，公如晉至河乃復。<AlignEnd Key="1127"/>
<AlignBegin Type="Time" Key="1128" RefId="魯昭公十二年五月" Term="魯昭公十二年五月"/>五月，葬鄭簡公，楚殺其大夫成熊。<AlignEnd Key="1128"/>
<AlignBegin Type="Time" Key="1129" RefId="魯昭公十二年七月" Term="魯昭公十二年七月"/>秋，七月。<AlignEnd Key="1129"/>
<AlignBegin Type="Time" Key="1130" RefId="魯昭公十二年十月" Term="魯昭公十二年十月"/>冬，十月，公子憖出奔齊，楚子伐徐，晉伐鮮虞。<AlignEnd Key="1130"/>
</doc_content>
</document>
<document filename="ChunQiu_00194">
<corpus>春秋</corpus>
<title>魯昭公十三年</title>
<doc_content>
<AlignBegin Type="Time" Key="1131" RefId="魯昭公十三年正月" Term="魯昭公十三年正月"/>春，叔弓帥師圍費。<AlignEnd Key="1131"/>
<AlignBegin Type="Time" Key="1132" RefId="魯昭公十三年四月" Term="魯昭公十三年四月"/>夏，四月，楚公子比自晉歸于楚，弒其君虔于乾谿，楚公子棄疾殺公子比。<AlignEnd Key="1132"/>
<AlignBegin Type="Time" Key="1133" RefId="魯昭公十三年八月" Term="魯昭公十三年八月"/>秋，公會劉子，晉侯，齊侯，宋公，衛侯，鄭伯，曹伯，莒子，邾子，滕子，薛伯，杞伯，小邾子，于平丘，八月，甲戌，同盟于平丘，公不與盟，晉人執季孫意如以歸，公至自會，蔡侯廬歸于蔡，陳侯吳歸于陳。<AlignEnd Key="1133"/>
<AlignBegin Type="Time" Key="1134" RefId="魯昭公十三年十月" Term="魯昭公十三年十月"/>冬，十月，葬蔡靈公，公如晉，至河乃復，吳滅州來。<AlignEnd Key="1134"/>
</doc_content>
</document>
<document filename="ChunQiu_00195">
<corpus>春秋</corpus>
<title>魯昭公十四年</title>
<doc_content>
<AlignBegin Type="Time" Key="1135" RefId="魯昭公十四年正月" Term="魯昭公十四年正月"/>春，意如至自晉。<AlignEnd Key="1135"/>
<AlignBegin Type="Time" Key="1136" RefId="魯昭公十四年三月" Term="魯昭公十四年三月"/>三月，曹伯滕卒。<AlignEnd Key="1136"/>
<AlignBegin Type="Time" Key="1137" RefId="魯昭公十四年四月" Term="魯昭公十四年四月"/>夏，四月。<AlignEnd Key="1137"/>
<AlignBegin Type="Time" Key="1138" RefId="魯昭公十四年七月" Term="魯昭公十四年七月"/>秋，葬曹武公。<AlignEnd Key="1138"/>
<AlignBegin Type="Time" Key="1139" RefId="魯昭公十四年八月" Term="魯昭公十四年八月"/>八月，莒子去疾卒。<AlignEnd Key="1139"/>
<AlignBegin Type="Time" Key="1140" RefId="魯昭公十四年十月" Term="魯昭公十四年十月"/>冬，莒殺其公子意恢。<AlignEnd Key="1140"/>
</doc_content>
</document>
<document filename="ChunQiu_00196">
<corpus>春秋</corpus>
<title>魯昭公十五年</title>
<doc_content>
<AlignBegin Type="Time" Key="1141" RefId="魯昭公十五年正月" Term="魯昭公十五年正月"/>春，王正月，吳子夷末卒。<AlignEnd Key="1141"/>
<AlignBegin Type="Time" Key="1142" RefId="魯昭公十五年二月" Term="魯昭公十五年二月"/>二月，癸酉，有事于武宮籥入叔弓卒，去樂卒事。<AlignEnd Key="1142"/>
<AlignBegin Type="Time" Key="1143" RefId="魯昭公十五年四月" Term="魯昭公十五年四月"/>夏，蔡朝吳出奔鄭。<AlignEnd Key="1143"/>
<AlignBegin Type="Time" Key="1144" RefId="魯昭公十五年六月" Term="魯昭公十五年六月"/>六月，丁巳，朔日有食之。<AlignEnd Key="1144"/>
<AlignBegin Type="Time" Key="1145" RefId="魯昭公十五年七月" Term="魯昭公十五年七月"/>秋，晉荀吳帥師伐鮮虞。<AlignEnd Key="1145"/>
<AlignBegin Type="Time" Key="1146" RefId="魯昭公十五年十月" Term="魯昭公十五年十月"/>冬，公如晉。<AlignEnd Key="1146"/>
</doc_content>
</document>
<document filename="ChunQiu_00197">
<corpus>春秋</corpus>
<title>魯昭公十六年</title>
<doc_content>
<AlignBegin Type="Time" Key="1147" RefId="魯昭公十六年正月" Term="魯昭公十六年正月"/>春，齊侯伐徐，楚子誘戎蠻子殺之。<AlignEnd Key="1147"/>
<AlignBegin Type="Time" Key="1148" RefId="魯昭公十六年四月" Term="魯昭公十六年四月"/>夏，公至自晉。<AlignEnd Key="1148"/>
<AlignBegin Type="Time" Key="1149" RefId="魯昭公十六年八月" Term="魯昭公十六年八月"/>秋，八月，己亥，晉侯夷卒。<AlignEnd Key="1149"/>
<AlignBegin Type="Time" Key="1150" RefId="魯昭公十六年九月" Term="魯昭公十六年九月"/>九月，大雩，季孫意如如晉。<AlignEnd Key="1150"/>
<AlignBegin Type="Time" Key="1151" RefId="魯昭公十六年十月" Term="魯昭公十六年十月"/>冬，十月，葬晉昭公。<AlignEnd Key="1151"/>
</doc_content>
</document>
<document filename="ChunQiu_00198">
<corpus>春秋</corpus>
<title>魯昭公十七年</title>
<doc_content>
<AlignBegin Type="Time" Key="1152" RefId="魯昭公十七年正月" Term="魯昭公十七年正月"/>春，小邾子來朝。<AlignEnd Key="1152"/>
<AlignBegin Type="Time" Key="1153" RefId="魯昭公十七年六月" Term="魯昭公十七年六月"/>夏，六月，甲戌，朔，日有食之。<AlignEnd Key="1153"/>
<AlignBegin Type="Time" Key="1154" RefId="魯昭公十七年七月" Term="魯昭公十七年七月"/>秋，郯子來朝。<AlignEnd Key="1154"/>
<AlignBegin Type="Time" Key="1155" RefId="魯昭公十七年八月" Term="魯昭公十七年八月"/>八月，晉荀吳帥師滅陸渾之戎。<AlignEnd Key="1155"/>
<AlignBegin Type="Time" Key="1156" RefId="魯昭公十七年十月" Term="魯昭公十七年十月"/>冬，有星孛于大辰，楚人及吳戰于長岸。<AlignEnd Key="1156"/>
</doc_content>
</document>
<document filename="ChunQiu_00199">
<corpus>春秋</corpus>
<title>魯昭公十八年</title>
<doc_content>
<AlignBegin Type="Time" Key="1157" RefId="魯昭公十八年三月" Term="魯昭公十八年三月"/>春，王三月，曹伯須卒。<AlignEnd Key="1157"/>
<AlignBegin Type="Time" Key="1158" RefId="魯昭公十八年五月" Term="魯昭公十八年五月"/>夏，五月，壬午，宋，衛，陳，鄭，災。<AlignEnd Key="1158"/>
<AlignBegin Type="Time" Key="1159" RefId="魯昭公十八年六月" Term="魯昭公十八年六月"/>六月，邾人入鄅。<AlignEnd Key="1159"/>
<AlignBegin Type="Time" Key="1160" RefId="魯昭公十八年七月" Term="魯昭公十八年七月"/>秋，葬曹平公。<AlignEnd Key="1160"/>
<AlignBegin Type="Time" Key="1161" RefId="魯昭公十八年十月" Term="魯昭公十八年十月"/>冬，許遷于白羽。<AlignEnd Key="1161"/>
</doc_content>
</document>
<document filename="ChunQiu_00200">
<corpus>春秋</corpus>
<title>魯昭公十九年</title>
<doc_content>
<AlignBegin Type="Time" Key="1162" RefId="魯昭公十九年正月" Term="魯昭公十九年正月"/>春，宋公伐邾。<AlignEnd Key="1162"/>
<AlignBegin Type="Time" Key="1163" RefId="魯昭公十九年五月" Term="魯昭公十九年五月"/>夏，五月，戊辰，許世子止弒其君買，己卯，地震。<AlignEnd Key="1163"/>
<AlignBegin Type="Time" Key="1164" RefId="魯昭公十九年七月" Term="魯昭公十九年七月"/>秋‧齊高發帥師伐莒。<AlignEnd Key="1164"/>
<AlignBegin Type="Time" Key="1165" RefId="魯昭公十九年十月" Term="魯昭公十九年十月"/>冬，葬許悼公。<AlignEnd Key="1165"/>
</doc_content>
</document>
<document filename="ChunQiu_00201">
<corpus>春秋</corpus>
<title>魯昭公二十年</title>
<doc_content>
<AlignBegin Type="Time" Key="1166" RefId="魯昭公二十年正月" Term="魯昭公二十年正月"/>春，王正月。<AlignEnd Key="1166"/>
<AlignBegin Type="Time" Key="1167" RefId="魯昭公二十年四月" Term="魯昭公二十年四月"/>夏，曹公孫會自鄸出奔宋。<AlignEnd Key="1167"/>
<AlignBegin Type="Time" Key="1168" RefId="魯昭公二十年七月" Term="魯昭公二十年七月"/>秋，盜殺衛侯之兄縶。<AlignEnd Key="1168"/>
<AlignBegin Type="Time" Key="1169" RefId="魯昭公二十年十月" Term="魯昭公二十年十月"/>冬，十月，宋華亥向寧，華定，出奔陳。<AlignEnd Key="1169"/>
<AlignBegin Type="Time" Key="1170" RefId="魯昭公二十年十一月" Term="魯昭公二十年十一月"/>十有一月，辛卯，蔡侯盧卒。<AlignEnd Key="1170"/>
</doc_content>
</document>
<document filename="ChunQiu_00202">
<corpus>春秋</corpus>
<title>魯昭公二十一年</title>
<doc_content>
<AlignBegin Type="Time" Key="1171" RefId="魯昭公二十一年三月" Term="魯昭公二十一年三月"/>春，王三月，葬蔡平公。<AlignEnd Key="1171"/>
<AlignBegin Type="Time" Key="1172" RefId="魯昭公二十一年四月" Term="魯昭公二十一年四月"/>夏，晉侯使士鞅來聘，宋華亥，向寧，華定，自陳入于宋南里以叛。<AlignEnd Key="1172"/>
<AlignBegin Type="Time" Key="1173" RefId="魯昭公二十一年七月" Term="魯昭公二十一年七月"/>秋，七月，壬午，朔，日有食之。<AlignEnd Key="1173"/>
<AlignBegin Type="Time" Key="1174" RefId="魯昭公二十一年八月" Term="魯昭公二十一年八月"/>八月，乙亥，叔輒卒。<AlignEnd Key="1174"/>
<AlignBegin Type="Time" Key="1175" RefId="魯昭公二十一年十月" Term="魯昭公二十一年十月"/>冬，蔡侯朱出奔楚，公如晉至河乃復。<AlignEnd Key="1175"/>
</doc_content>
</document>
<document filename="ChunQiu_00203">
<corpus>春秋</corpus>
<title>魯昭公二十二年</title>
<doc_content>
<AlignBegin Type="Time" Key="1176" RefId="魯昭公二十二年正月" Term="魯昭公二十二年正月"/>春，齊侯伐莒，宋，華亥，向寧，華定，自宋南里出奔楚，大蒐于昌間。<AlignEnd Key="1176"/>
<AlignBegin Type="Time" Key="1177" RefId="魯昭公二十二年四月" Term="魯昭公二十二年四月"/>夏，四月，乙丑，天王崩，六月，叔鞅如京師葬景王，王室亂，劉子，單子，以王猛居于皇。<AlignEnd Key="1177"/>
<AlignBegin Type="Time" Key="1178" RefId="魯昭公二十二年七月" Term="魯昭公二十二年七月"/>秋，劉子，單子，以王猛入于王城。<AlignEnd Key="1178"/>
<AlignBegin Type="Time" Key="1179" RefId="魯昭公二十二年十月" Term="魯昭公二十二年十月"/>冬，十月，王子猛卒。<AlignEnd Key="1179"/>
<AlignBegin Type="Time" Key="1180" RefId="魯昭公二十二年十二月" Term="魯昭公二十二年十二月"/>十有二月，癸酉，朔，日有食之。<AlignEnd Key="1180"/>
</doc_content>
</document>
<document filename="ChunQiu_00204">
<corpus>春秋</corpus>
<title>魯昭公二十三年</title>
<doc_content>
<AlignBegin Type="Time" Key="1181" RefId="魯昭公二十三年正月" Term="魯昭公二十三年正月"/>春，王正月，叔孫婼如晉，癸丑，叔鞅卒，晉人執我行人叔孫婼，晉人圍郊。<AlignEnd Key="1181"/>
<AlignBegin Type="Time" Key="1182" RefId="魯昭公二十三年六月" Term="魯昭公二十三年六月"/>夏，六月，蔡侯東國卒于楚。<AlignEnd Key="1182"/>
<AlignBegin Type="Time" Key="1183" RefId="魯昭公二十三年七月" Term="魯昭公二十三年七月"/>秋，七月，莒子庚輿來奔，戊辰，吳敗頓胡，沈，蔡，陳，許，之師于雞父，胡子髡，沈子逞，滅獲陳夏齧，天王居于狄，泉尹氏立王子朝。<AlignEnd Key="1183"/>
<AlignBegin Type="Time" Key="1184" RefId="魯昭公二十三年八月" Term="魯昭公二十三年八月"/>八月，乙未，地震。<AlignEnd Key="1184"/>
<AlignBegin Type="Time" Key="1185" RefId="魯昭公二十三年十月" Term="魯昭公二十三年十月"/>冬，公如晉，至河，有疾，乃復。<AlignEnd Key="1185"/>
</doc_content>
</document>
<document filename="ChunQiu_00205">
<corpus>春秋</corpus>
<title>魯昭公二十四年</title>
<doc_content>
<AlignBegin Type="Time" Key="1186" RefId="魯昭公二十四年三月" Term="魯昭公二十四年三月"/>春，王三月，丙戌，仲孫貜卒，婼至自晉。<AlignEnd Key="1186"/>
<AlignBegin Type="Time" Key="1187" RefId="魯昭公二十四年五月" Term="魯昭公二十四年五月"/>夏，五月，乙未，朔，日有食之。<AlignEnd Key="1187"/>
<AlignBegin Type="Time" Key="1188" RefId="魯昭公二十四年八月" Term="魯昭公二十四年八月"/>秋，八月，大雩，丁酉，杞伯郁釐卒。<AlignEnd Key="1188"/>
<AlignBegin Type="Time" Key="1189" RefId="魯昭公二十四年十月" Term="魯昭公二十四年十月"/>冬，吳滅巢，葬杞平公。<AlignEnd Key="1189"/>
</doc_content>
</document>
<document filename="ChunQiu_00206">
<corpus>春秋</corpus>
<title>魯昭公二十五年</title>
<doc_content>
<AlignBegin Type="Time" Key="1190" RefId="魯昭公二十五年正月" Term="魯昭公二十五年正月"/>春，叔孫婼如宋。<AlignEnd Key="1190"/>
<AlignBegin Type="Time" Key="1191" RefId="魯昭公二十五年四月" Term="魯昭公二十五年四月"/>夏，叔詣會晉趙鞅，宋樂大心，衛北宮喜，鄭游吉，曹人，邾人，滕人，薛人，小邾人，于黃父，有鴝鵒來巢。<AlignEnd Key="1191"/>
<AlignBegin Type="Time" Key="1192" RefId="魯昭公二十五年七月" Term="魯昭公二十五年七月"/>秋，七月，上辛，大雩，季辛，又雩。<AlignEnd Key="1192"/>
<AlignBegin Type="Time" Key="1193" RefId="魯昭公二十五年九月" Term="魯昭公二十五年九月"/>九月，巳月己亥，公孫于齊，次于陽州，齊侯唁公于野井。<AlignEnd Key="1193"/>
<AlignBegin Type="Time" Key="1194" RefId="魯昭公二十五年十月" Term="魯昭公二十五年十月"/>冬，十月，戊辰，叔孫婼卒。<AlignEnd Key="1194"/>
<AlignBegin Type="Time" Key="1195" RefId="魯昭公二十五年十一月" Term="魯昭公二十五年十一月"/>十有一月，己亥，宋公佐卒于曲棘。<AlignEnd Key="1195"/>
<AlignBegin Type="Time" Key="1196" RefId="魯昭公二十五年十二月" Term="魯昭公二十五年十二月"/>十有二月，齊侯取鄆。<AlignEnd Key="1196"/>
</doc_content>
</document>
<document filename="ChunQiu_00207">
<corpus>春秋</corpus>
<title>魯昭公二十六年</title>
<doc_content>
<AlignBegin Type="Time" Key="1197" RefId="魯昭公二十六年正月" Term="魯昭公二十六年正月"/>春，王正月，葬宋元公。<AlignEnd Key="1197"/>
<AlignBegin Type="Time" Key="1198" RefId="魯昭公二十六年三月" Term="魯昭公二十六年三月"/>三月，公至自齊，居于鄆。<AlignEnd Key="1198"/>
<AlignBegin Type="Time" Key="1199" RefId="魯昭公二十六年四月" Term="魯昭公二十六年四月"/>夏，公圍成。<AlignEnd Key="1199"/>
<AlignBegin Type="Time" Key="1200" RefId="魯昭公二十六年七月" Term="魯昭公二十六年七月"/>秋，公會齊侯，莒子，邾子，杞伯，盟于鄟陵，公至自會，居于鄆。<AlignEnd Key="1200"/>
<AlignBegin Type="Time" Key="1201" RefId="魯昭公二十六年九月" Term="魯昭公二十六年九月"/>九月，庚申，楚子居卒。<AlignEnd Key="1201"/>
<AlignBegin Type="Time" Key="1202" RefId="魯昭公二十六年十月" Term="魯昭公二十六年十月"/>冬，十月，天王入于成周，尹氏，召伯，毛伯，以王子朝奔楚。<AlignEnd Key="1202"/>
</doc_content>
</document>
<document filename="ChunQiu_00208">
<corpus>春秋</corpus>
<title>魯昭公二十七年</title>
<doc_content>
<AlignBegin Type="Time" Key="1203" RefId="魯昭公二十七年正月" Term="魯昭公二十七年正月"/>春，公如齊，公至自齊，居于鄆。<AlignEnd Key="1203"/>
<AlignBegin Type="Time" Key="1204" RefId="魯昭公二十七年四月" Term="魯昭公二十七年四月"/>夏，四月，吳弒其君僚，楚殺其大夫郤宛。<AlignEnd Key="1204"/>
<AlignBegin Type="Time" Key="1205" RefId="魯昭公二十七年七月" Term="魯昭公二十七年七月"/>秋，晉士鞅，宋樂祁犁，衛北宮喜，曹人，邾人，滕人，會于扈。<AlignEnd Key="1205"/>
<AlignBegin Type="Time" Key="1206" RefId="魯昭公二十七年十月" Term="魯昭公二十七年十月"/>冬，十月，曹伯午卒，邾快來奔，公如齊，公至自齊，居于鄆。<AlignEnd Key="1206"/>
</doc_content>
</document>
<document filename="ChunQiu_00209">
<corpus>春秋</corpus>
<title>魯昭公二十八年</title>
<doc_content>
<AlignBegin Type="Time" Key="1207" RefId="魯昭公二十八年三月" Term="魯昭公二十八年三月"/>春，王三月，葬曹悼公，公如晉，次于乾侯。<AlignEnd Key="1207"/>
<AlignBegin Type="Time" Key="1208" RefId="魯昭公二十八年四月" Term="魯昭公二十八年四月"/>夏，四月，丙戌，鄭伯寧卒。<AlignEnd Key="1208"/>
<AlignBegin Type="Time" Key="1209" RefId="魯昭公二十八年六月" Term="魯昭公二十八年六月"/>六月，葬鄭定公。<AlignEnd Key="1209"/>
<AlignBegin Type="Time" Key="1210" RefId="魯昭公二十八年七月" Term="魯昭公二十八年七月"/>秋，七月，癸巳，滕子寧卒。<AlignEnd Key="1210"/>
<AlignBegin Type="Time" Key="1211" RefId="魯昭公二十八年十月" Term="魯昭公二十八年十月"/>冬，葬滕悼公。<AlignEnd Key="1211"/>
</doc_content>
</document>
<document filename="ChunQiu_00210">
<corpus>春秋</corpus>
<title>魯昭公二十九年</title>
<doc_content>
<AlignBegin Type="Time" Key="1212" RefId="魯昭公二十九年正月" Term="魯昭公二十九年正月"/>春，公至自乾侯，居于鄆，齊侯使高張來唁公，公如晉，次于乾侯。<AlignEnd Key="1212"/>
<AlignBegin Type="Time" Key="1213" RefId="魯昭公二十九年四月" Term="魯昭公二十九年四月"/>夏，四月，庚子，叔詣卒。<AlignEnd Key="1213"/>
<AlignBegin Type="Time" Key="1214" RefId="魯昭公二十九年七月" Term="魯昭公二十九年七月"/>秋，七月。<AlignEnd Key="1214"/>
<AlignBegin Type="Time" Key="1215" RefId="魯昭公二十九年十月" Term="魯昭公二十九年十月"/>冬，十月，鄆潰。<AlignEnd Key="1215"/>
</doc_content>
</document>
<document filename="ChunQiu_00211">
<corpus>春秋</corpus>
<title>魯昭公三十年</title>
<doc_content>
<AlignBegin Type="Time" Key="1216" RefId="魯昭公三十年正月" Term="魯昭公三十年正月"/>春，王正月，公在乾侯。<AlignEnd Key="1216"/>
<AlignBegin Type="Time" Key="1217" RefId="魯昭公三十年六月" Term="魯昭公三十年六月"/>夏，六月，庚辰，晉侯去疾卒。<AlignEnd Key="1217"/>
<AlignBegin Type="Time" Key="1218" RefId="魯昭公三十年八月" Term="魯昭公三十年八月"/>秋，八月，葬晉頃公。<AlignEnd Key="1218"/>
<AlignBegin Type="Time" Key="1219" RefId="魯昭公三十年十二月" Term="魯昭公三十年十二月"/>冬，十有二月，吳滅徐，徐子章羽奔楚。<AlignEnd Key="1219"/>
</doc_content>
</document>
<document filename="ChunQiu_00212">
<corpus>春秋</corpus>
<title>魯昭公三十一年</title>
<doc_content>
<AlignBegin Type="Time" Key="1220" RefId="魯昭公三十一年正月" Term="魯昭公三十一年正月"/>春，王正月，公在乾侯，季孫意如會晉荀躒於適歷。<AlignEnd Key="1220"/>
<AlignBegin Type="Time" Key="1221" RefId="魯昭公三十一年四月" Term="魯昭公三十一年四月"/>夏，四月，丁巳，薛伯穀卒，晉侯使荀躒唁公于乾侯。<AlignEnd Key="1221"/>
<AlignBegin Type="Time" Key="1222" RefId="魯昭公三十一年七月" Term="魯昭公三十一年七月"/>秋，葬薛獻公。<AlignEnd Key="1222"/>
<AlignBegin Type="Time" Key="1223" RefId="魯昭公三十一年十月" Term="魯昭公三十一年十月"/>冬，黑肱以濫來奔。<AlignEnd Key="1223"/>
<AlignBegin Type="Time" Key="1224" RefId="魯昭公三十一年十二月" Term="魯昭公三十一年十二月"/>十有二月，辛亥，朔，日有食之。<AlignEnd Key="1224"/>
</doc_content>
</document>
<document filename="ChunQiu_00213">
<corpus>春秋</corpus>
<title>魯昭公三十二年</title>
<doc_content>
<AlignBegin Type="Time" Key="1225" RefId="魯昭公三十二年正月" Term="魯昭公三十二年正月"/>春，王正月，公在乾侯取闞。<AlignEnd Key="1225"/>
<AlignBegin Type="Time" Key="1226" RefId="魯昭公三十二年四月" Term="魯昭公三十二年四月"/>夏，吳伐越。<AlignEnd Key="1226"/>
<AlignBegin Type="Time" Key="1227" RefId="魯昭公三十二年七月" Term="魯昭公三十二年七月"/>秋，七月。<AlignEnd Key="1227"/>
<AlignBegin Type="Time" Key="1228" RefId="魯昭公三十二年十月" Term="魯昭公三十二年十月"/>冬，仲孫何忌會晉韓不信，齊高張，宋仲幾，衛世叔申，鄭國參，曹人，莒人，薛人，杞人，小邾人，城成周。<AlignEnd Key="1228"/>
<AlignBegin Type="Time" Key="1229" RefId="魯昭公三十二年十二月" Term="魯昭公三十二年十二月"/>十有二月，己未，公薨于乾侯。<AlignEnd Key="1229"/>
</doc_content>
</document>
<document filename="ChunQiu_00214">
<corpus>春秋</corpus>
<title>魯定公元年</title>
<doc_content>
<AlignBegin Type="Time" Key="1230" RefId="魯定公元年三月" Term="魯定公元年三月"/>春，王三月，晉人執宋仲幾于京師。<AlignEnd Key="1230"/>
<AlignBegin Type="Time" Key="1231" RefId="魯定公元年六月" Term="魯定公元年六月"/>夏，六月，癸亥，公之喪至自乾侯，戊辰，公即位。<AlignEnd Key="1231"/>
<AlignBegin Type="Time" Key="1232" RefId="魯定公元年七月" Term="魯定公元年七月"/>秋，七月，癸巳，葬我君昭公。<AlignEnd Key="1232"/>
<AlignBegin Type="Time" Key="1233" RefId="魯定公元年九月" Term="魯定公元年九月"/>九月，大雩，立煬宮。<AlignEnd Key="1233"/>
<AlignBegin Type="Time" Key="1234" RefId="魯定公元年十月" Term="魯定公元年十月"/>冬，十月，隕霜殺菽。<AlignEnd Key="1234"/>
</doc_content>
</document>
<document filename="ChunQiu_00215">
<corpus>春秋</corpus>
<title>魯定公二年</title>
<doc_content>
<AlignBegin Type="Time" Key="1235" RefId="魯定公二年正月" Term="魯定公二年正月"/>春，王正月。<AlignEnd Key="1235"/>
<AlignBegin Type="Time" Key="1236" RefId="魯定公二年五月" Term="魯定公二年五月"/>夏，五月，壬辰，雉門及兩觀災。<AlignEnd Key="1236"/>
<AlignBegin Type="Time" Key="1237" RefId="魯定公二年七月" Term="魯定公二年七月"/>秋，楚人伐吳。<AlignEnd Key="1237"/>
<AlignBegin Type="Time" Key="1238" RefId="魯定公二年十月" Term="魯定公二年十月"/>冬，十月，新作雉門及兩觀。<AlignEnd Key="1238"/>
</doc_content>
</document>
<document filename="ChunQiu_00216">
<corpus>春秋</corpus>
<title>魯定公三年</title>
<doc_content>
<AlignBegin Type="Time" Key="1239" RefId="魯定公三年正月" Term="魯定公三年正月"/>春，王正月，公如晉，至河乃復。<AlignEnd Key="1239"/>
<AlignBegin Type="Time" Key="1240" RefId="魯定公三年二月" Term="魯定公三年二月"/>二月，辛卯，邾子穿卒。<AlignEnd Key="1240"/>
<AlignBegin Type="Time" Key="1241" RefId="魯定公三年四月" Term="魯定公三年四月"/>夏，四月。<AlignEnd Key="1241"/>
<AlignBegin Type="Time" Key="1242" RefId="魯定公三年七月" Term="魯定公三年七月"/>秋，葬邾莊公。<AlignEnd Key="1242"/>
<AlignBegin Type="Time" Key="1243" RefId="魯定公三年十月" Term="魯定公三年十月"/>冬，仲孫何忌及邾子盟于拔。<AlignEnd Key="1243"/>
</doc_content>
</document>
<document filename="ChunQiu_00217">
<corpus>春秋</corpus>
<title>魯定公四年</title>
<doc_content>
<AlignBegin Type="Time" Key="1244" RefId="魯定公四年二月" Term="魯定公四年二月"/>春，王二月，癸巳，陳侯吳卒。<AlignEnd Key="1244"/>
<AlignBegin Type="Time" Key="1245" RefId="魯定公四年三月" Term="魯定公四年三月"/>三月，公會劉子，晉侯，宋公，蔡侯，衛侯，陳子，鄭伯，許男，曹伯，莒子，邾子，頓子，胡子，滕子，薛伯，杞伯，小邾子，齊國夏，于召陵，侵楚。<AlignEnd Key="1245"/>
<AlignBegin Type="Time" Key="1246" RefId="魯定公四年四月" Term="魯定公四年四月"/>夏，四月，庚辰，蔡公孫姓帥師滅沈，以沈子嘉歸，殺之。<AlignEnd Key="1246"/>
<AlignBegin Type="Time" Key="1247" RefId="魯定公四年五月" Term="魯定公四年五月"/>五月，公及諸侯盟于皋鼬，杞伯成卒于會。<AlignEnd Key="1247"/>
<AlignBegin Type="Time" Key="1248" RefId="魯定公四年六月" Term="魯定公四年六月"/>六月，葬陳惠公，許遷于容城。<AlignEnd Key="1248"/>
<AlignBegin Type="Time" Key="1249" RefId="魯定公四年七月" Term="魯定公四年七月"/>秋，七月，公至自會，劉卷卒，葬杞悼公，楚人圍蔡，晉士鞅衛孔圉帥師伐鮮虞，葬劉文公。<AlignEnd Key="1249"/>
<AlignBegin Type="Time" Key="1250" RefId="魯定公四年十一月" Term="魯定公四年十一月"/>冬，十有一月，庚午，蔡侯以吳子及楚人戰于柏舉，楚師敗績，楚囊瓦出奔鄭，庚辰，吳入郢。<AlignEnd Key="1250"/>
</doc_content>
</document>
<document filename="ChunQiu_00218">
<corpus>春秋</corpus>
<title>魯定公五年</title>
<doc_content>
<AlignBegin Type="Time" Key="1251" RefId="魯定公五年三月" Term="魯定公五年三月"/>春，王三月，辛亥，朔，日有食之。<AlignEnd Key="1251"/>
<AlignBegin Type="Time" Key="1252" RefId="魯定公五年四月" Term="魯定公五年四月"/>夏，歸粟于蔡，於越入吳。<AlignEnd Key="1252"/>
<AlignBegin Type="Time" Key="1253" RefId="魯定公五年六月" Term="魯定公五年六月"/>六月，丙申，季孫意如卒。<AlignEnd Key="1253"/>
<AlignBegin Type="Time" Key="1254" RefId="魯定公五年七月" Term="魯定公五年七月"/>秋，七月，壬子，叔孫不敢卒。<AlignEnd Key="1254"/>
<AlignBegin Type="Time" Key="1255" RefId="魯定公五年十月" Term="魯定公五年十月"/>冬，晉士鞅帥師圍鮮虞。<AlignEnd Key="1255"/>
</doc_content>
</document>
<document filename="ChunQiu_00219">
<corpus>春秋</corpus>
<title>魯定公六年</title>
<doc_content>
<AlignBegin Type="Time" Key="1256" RefId="魯定公六年正月" Term="魯定公六年正月"/>春，王正月，癸亥，鄭游速帥師滅許，以許男歸。<AlignEnd Key="1256"/>
<AlignBegin Type="Time" Key="1257" RefId="魯定公六年二月" Term="魯定公六年二月"/>二月，公侵鄭公，至自侵鄭。<AlignEnd Key="1257"/>
<AlignBegin Type="Time" Key="1258" RefId="魯定公六年四月" Term="魯定公六年四月"/>夏，季孫斯，仲孫何忌，如晉。<AlignEnd Key="1258"/>
<AlignBegin Type="Time" Key="1259" RefId="魯定公六年七月" Term="魯定公六年七月"/>秋，晉人執宋行人樂祁犁。<AlignEnd Key="1259"/>
<AlignBegin Type="Time" Key="1260" RefId="魯定公六年十月" Term="魯定公六年十月"/>冬，城中城，季孫斯，仲孫忌，帥師圍鄆。<AlignEnd Key="1260"/>
</doc_content>
</document>
<document filename="ChunQiu_00220">
<corpus>春秋</corpus>
<title>魯定公七年</title>
<doc_content>
<AlignBegin Type="Time" Key="1261" RefId="魯定公七年正月" Term="魯定公七年正月"/>春，王正月。<AlignEnd Key="1261"/>
<AlignBegin Type="Time" Key="1262" RefId="魯定公七年四月" Term="魯定公七年四月"/>夏，四月。<AlignEnd Key="1262"/>
<AlignBegin Type="Time" Key="1263" RefId="魯定公七年七月" Term="魯定公七年七月"/>秋，齊侯，鄭伯，盟于鹹，齊人執衛行人，北宮結，以侵衛，齊侯，衛侯，盟于沙，大雩，齊國夏帥師伐我西鄙。<AlignEnd Key="1263"/>
<AlignBegin Type="Time" Key="1264" RefId="魯定公七年九月" Term="魯定公七年九月"/>九月，大雩。<AlignEnd Key="1264"/>
<AlignBegin Type="Time" Key="1265" RefId="魯定公七年十月" Term="魯定公七年十月"/>冬，十月。<AlignEnd Key="1265"/>
</doc_content>
</document>
<document filename="ChunQiu_00221">
<corpus>春秋</corpus>
<title>魯定公八年</title>
<doc_content>
<AlignBegin Type="Time" Key="1266" RefId="魯定公八年正月" Term="魯定公八年正月"/>春，王正月，公侵齊，公至自侵齊。<AlignEnd Key="1266"/>
<AlignBegin Type="Time" Key="1267" RefId="魯定公八年二月" Term="魯定公八年二月"/>二月，公侵齊。<AlignEnd Key="1267"/>
<AlignBegin Type="Time" Key="1268" RefId="魯定公八年三月" Term="魯定公八年三月"/>三月，公至自侵齊，曹伯露卒。<AlignEnd Key="1268"/>
<AlignBegin Type="Time" Key="1269" RefId="魯定公八年四月" Term="魯定公八年四月"/>夏，齊國夏帥師伐我西鄙，公會晉師于瓦，公至自瓦。<AlignEnd Key="1269"/>
<AlignBegin Type="Time" Key="1270" RefId="魯定公八年七月" Term="魯定公八年七月"/>秋，七月，戊辰，陳侯柳卒，晉士鞅帥師侵鄭，遂侵衛，葬曹靖公。<AlignEnd Key="1270"/>
<AlignBegin Type="Time" Key="1271" RefId="魯定公八年九月" Term="魯定公八年九月"/>九月，葬陳懷公，季孫斯，仲孫何忌，帥師侵衛。<AlignEnd Key="1271"/>
<AlignBegin Type="Time" Key="1272" RefId="魯定公八年十月" Term="魯定公八年十月"/>冬，衛侯，鄭伯，盟于曲濮，從祀先公，盜竊寶玉大弓。<AlignEnd Key="1272"/>
</doc_content>
</document>
<document filename="ChunQiu_00222">
<corpus>春秋</corpus>
<title>魯定公九年</title>
<doc_content>
<AlignBegin Type="Time" Key="1273" RefId="魯定公九年正月" Term="魯定公九年正月"/>春，王正月。<AlignEnd Key="1273"/>
<AlignBegin Type="Time" Key="1274" RefId="魯定公九年四月" Term="魯定公九年四月"/>夏，四月，戊申，鄭伯蠆卒。得寶玉大弓。<AlignEnd Key="1274"/>
<AlignBegin Type="Time" Key="1275" RefId="魯定公九年四月" Term="魯定公九年四月"/>得寶玉大弓。<AlignEnd Key="1275"/>
<AlignBegin Type="Time" Key="1276" RefId="魯定公九年六月" Term="魯定公九年六月"/>六月，葬鄭獻公。<AlignEnd Key="1276"/>
<AlignBegin Type="Time" Key="1277" RefId="魯定公九年七月" Term="魯定公九年七月"/>秋，齊侯，衛侯，次于五民，秦伯卒。<AlignEnd Key="1277"/>
<AlignBegin Type="Time" Key="1278" RefId="魯定公九年十月" Term="魯定公九年十月"/>冬，葬秦哀公。<AlignEnd Key="1278"/>
</doc_content>
</document>
<document filename="ChunQiu_00223">
<corpus>春秋</corpus>
<title>魯定公十年</title>
<doc_content>
<AlignBegin Type="Time" Key="1279" RefId="魯定公十年三月" Term="魯定公十年三月"/>春，王三月，及齊平。<AlignEnd Key="1279"/>
<AlignBegin Type="Time" Key="1280" RefId="魯定公十年四月" Term="魯定公十年四月"/>夏，公會齊侯于夾谷，公至自夾谷，晉趙鞅帥師圍衛，齊人來歸鄆，讙，龜陰，田，叔孫州仇，仲孫何忌，帥師圍郈。<AlignEnd Key="1280"/>
<AlignBegin Type="Time" Key="1281" RefId="魯定公十年七月" Term="魯定公十年七月"/>秋，叔孫州仇，仲孫何忌，帥師圍郈，宋樂大心出奔曹，宋公子地出奔陳。<AlignEnd Key="1281"/>
<AlignBegin Type="Time" Key="1282" RefId="魯定公十年十月" Term="魯定公十年十月"/>冬，齊侯，衛侯，鄭游速，會于安甫，叔孫州仇如齊，宋公之弟辰，暨仲佗，石彄，出奔陳。<AlignEnd Key="1282"/>
</doc_content>
</document>
<document filename="ChunQiu_00224">
<corpus>春秋</corpus>
<title>魯定公十一年</title>
<doc_content>
<AlignBegin Type="Time" Key="1283" RefId="魯定公十一年正月" Term="魯定公十一年正月"/>春，宋公之弟辰，及仲佗，石彄，公子地，自陳入于蕭以叛。<AlignEnd Key="1283"/>
<AlignBegin Type="Time" Key="1284" RefId="魯定公十一年四月" Term="魯定公十一年四月"/>夏，四月。<AlignEnd Key="1284"/>
<AlignBegin Type="Time" Key="1285" RefId="魯定公十一年七月" Term="魯定公十一年七月"/>秋，宋樂大心自曹入于蕭。<AlignEnd Key="1285"/>
<AlignBegin Type="Time" Key="1286" RefId="魯定公十一年十月" Term="魯定公十一年十月"/>冬，及鄭平，叔還如鄭蒞盟。<AlignEnd Key="1286"/>
</doc_content>
</document>
<document filename="ChunQiu_00225">
<corpus>春秋</corpus>
<title>魯定公十二年</title>
<doc_content>
<AlignBegin Type="Time" Key="1287" RefId="魯定公十二年正月" Term="魯定公十二年正月"/>春，薛伯定卒。<AlignEnd Key="1287"/>
<AlignBegin Type="Time" Key="1288" RefId="魯定公十二年四月" Term="魯定公十二年四月"/>夏，葬薛襄公，叔孫州仇帥師墮郈，衛公孟彄帥師伐曹，季孫斯，仲孫何忌，帥師墮費。<AlignEnd Key="1288"/>
<AlignBegin Type="Time" Key="1289" RefId="魯定公十二年七月" Term="魯定公十二年七月"/>秋，大雩。<AlignEnd Key="1289"/>
<AlignBegin Type="Time" Key="1290" RefId="魯定公十二年十月" Term="魯定公十二年十月"/>冬，十月，癸亥，公會齊侯盟于黃。<AlignEnd Key="1290"/>
<AlignBegin Type="Time" Key="1291" RefId="魯定公十二年十一月" Term="魯定公十二年十一月"/>十有一月，丙寅，朔，日有食之，公至自黃。<AlignEnd Key="1291"/>
<AlignBegin Type="Time" Key="1292" RefId="魯定公十二年十二月" Term="魯定公十二年十二月"/>十有二月，公圍成，公至自圍成。<AlignEnd Key="1292"/>
</doc_content>
</document>
<document filename="ChunQiu_00226">
<corpus>春秋</corpus>
<title>魯定公十三年</title>
<doc_content>
<AlignBegin Type="Time" Key="1293" RefId="魯定公十三年正月" Term="魯定公十三年正月"/>春，齊侯，衛侯，次于垂葭。<AlignEnd Key="1293"/>
<AlignBegin Type="Time" Key="1294" RefId="魯定公十三年四月" Term="魯定公十三年四月"/>夏，築蛇淵囿，大蒐于比蒲，衛公孟彄帥師伐曹，晉趙鞅入于晉陽以叛。<AlignEnd Key="1294"/>
<AlignBegin Type="Time" Key="1295" RefId="魯定公十三年十月" Term="魯定公十三年十月"/>冬，晉荀寅，士吉射，入于朝歌以叛，晉趙鞅歸于晉，薛弒其君比。<AlignEnd Key="1295"/>
</doc_content>
</document>
<document filename="ChunQiu_00227">
<corpus>春秋</corpus>
<title>魯定公十四年</title>
<doc_content>
<AlignBegin Type="Time" Key="1296" RefId="魯定公十四年正月" Term="魯定公十四年正月"/>春，衛公叔戌來奔，衛趙陽出奔宋。<AlignEnd Key="1296"/>
<AlignBegin Type="Time" Key="1297" RefId="魯定公十四年二月" Term="魯定公十四年二月"/>二月，辛巳，楚公子結，陳公孫佗人，帥師滅頓，以頓子牂歸。<AlignEnd Key="1297"/>
<AlignBegin Type="Time" Key="1298" RefId="魯定公十四年五月" Term="魯定公十四年五月"/>夏，衛北宮結來奔，五月，於越敗吳于檇李，吳子光卒，公會齊侯，衛侯，于牽，公至自會。<AlignEnd Key="1298"/>
<AlignBegin Type="Time" Key="1299" RefId="魯定公十四年七月" Term="魯定公十四年七月"/>秋，齊侯，宋公，會于洮，天王使石尚來歸脤，衛世子蒯瞶出奔宋，衛公孟彄出奔鄭，宋公之弟辰，自蕭來奔，大蒐于比蒲，邾子來會公，城莒父及霄。<AlignEnd Key="1299"/>
</doc_content>
</document>
<document filename="ChunQiu_00228">
<corpus>春秋</corpus>
<title>魯定公十五年</title>
<doc_content>
<AlignBegin Type="Time" Key="1300" RefId="魯定公十五年正月" Term="魯定公十五年正月"/>春，王正月，邾子來朝，鼷鼠食郊牛，牛死，改卜牛。<AlignEnd Key="1300"/>
<AlignBegin Type="Time" Key="1301" RefId="魯定公十五年二月" Term="魯定公十五年二月"/>二月，辛丑，楚子滅胡，以胡子豹歸。<AlignEnd Key="1301"/>
<AlignBegin Type="Time" Key="1302" RefId="魯定公十五年五月" Term="魯定公十五年五月"/>夏，五月，辛亥郊，壬申，公薨于高寢，鄭罕達帥師伐宋，齊侯，衛侯，次于渠蒢，邾子來奔喪。<AlignEnd Key="1302"/>
<AlignBegin Type="Time" Key="1303" RefId="魯定公十五年七月" Term="魯定公十五年七月"/>秋，七月，壬申，姒氏卒。<AlignEnd Key="1303"/>
<AlignBegin Type="Time" Key="1304" RefId="魯定公十五年八月" Term="魯定公十五年八月"/>八月，庚辰，朔，日有食之。<AlignEnd Key="1304"/>
<AlignBegin Type="Time" Key="1305" RefId="魯定公十五年九月" Term="魯定公十五年九月"/>九月，滕子來會葬，丁巳，葬我君定公，雨不克葬，戊午，日下吳，乃克葬，辛巳，葬定姒。<AlignEnd Key="1305"/>
<AlignBegin Type="Time" Key="1306" RefId="魯定公十五年十月" Term="魯定公十五年十月"/>冬，城漆。<AlignEnd Key="1306"/>
</doc_content>
</document>
<document filename="ChunQiu_00229">
<corpus>春秋</corpus>
<title>魯哀公元年</title>
<doc_content>
<AlignBegin Type="Time" Key="1307" RefId="魯哀公元年正月" Term="魯哀公元年正月"/>春，王正月，公即位，楚子，陳侯，隨侯，許男，圍蔡，鼷鼠食郊牛，改卜牛。<AlignEnd Key="1307"/>
<AlignBegin Type="Time" Key="1308" RefId="魯哀公元年四月" Term="魯哀公元年四月"/>夏，四月，辛巳郊。<AlignEnd Key="1308"/>
<AlignBegin Type="Time" Key="1309" RefId="魯哀公元年七月" Term="魯哀公元年七月"/>秋，齊侯，衛侯，伐晉。<AlignEnd Key="1309"/>
<AlignBegin Type="Time" Key="1310" RefId="魯哀公元年十月" Term="魯哀公元年十月"/>冬，仲孫何忌帥師伐邾。<AlignEnd Key="1310"/>
</doc_content>
</document>
<document filename="ChunQiu_00230">
<corpus>春秋</corpus>
<title>魯哀公二年</title>
<doc_content>
<AlignBegin Type="Time" Key="1311" RefId="魯哀公二年二月" Term="魯哀公二年二月"/>春，王二月，季孫斯，叔孫州仇，仲孫何忌，帥師伐邾，取漷東田及沂西田，癸巳，叔孫州仇，仲孫何忌，及邾人盟于句繹。<AlignEnd Key="1311"/>
<AlignBegin Type="Time" Key="1312" RefId="魯哀公二年四月" Term="魯哀公二年四月"/>夏，四月，丙子，衛侯元卒，滕子來朝，晉趙鞅帥師納衛世子蒯瞶于戚。<AlignEnd Key="1312"/>
<AlignBegin Type="Time" Key="1313" RefId="魯哀公二年八月" Term="魯哀公二年八月"/>秋，八月，甲戌，晉趙鞅帥師，及鄭罕達帥師，戰于鐵，鄭師敗績。<AlignEnd Key="1313"/>
<AlignBegin Type="Time" Key="1314" RefId="魯哀公二年十月" Term="魯哀公二年十月"/>冬，十月，葬衛靈公。<AlignEnd Key="1314"/>
<AlignBegin Type="Time" Key="1315" RefId="魯哀公二年十一月" Term="魯哀公二年十一月"/>十有一月，蔡遷于州來，蔡殺其大夫公子駟。<AlignEnd Key="1315"/>
</doc_content>
</document>
<document filename="ChunQiu_00231">
<corpus>春秋</corpus>
<title>魯哀公三年</title>
<doc_content>
<AlignBegin Type="Time" Key="1316" RefId="魯哀公三年正月" Term="魯哀公三年正月"/>春，齊國夏，衛石曼姑，帥師圍戚。<AlignEnd Key="1316"/>
<AlignBegin Type="Time" Key="1317" RefId="魯哀公三年四月" Term="魯哀公三年四月"/>夏，四月，甲午，地震。<AlignEnd Key="1317"/>
<AlignBegin Type="Time" Key="1318" RefId="魯哀公三年五月" Term="魯哀公三年五月"/>五月，辛卯，桓宮僖宮災，季孫斯，叔孫州仇，帥師城啟陽，宋樂髡帥師伐曹。<AlignEnd Key="1318"/>
<AlignBegin Type="Time" Key="1319" RefId="魯哀公三年七月" Term="魯哀公三年七月"/>秋，七月，丙子，季孫斯卒，蔡人放其大夫公孫獵于吳。<AlignEnd Key="1319"/>
<AlignBegin Type="Time" Key="1320" RefId="魯哀公三年十月" Term="魯哀公三年十月"/>冬，十月，癸卯，秦伯卒，叔孫州仇，仲孫何忌，帥師圍邾。<AlignEnd Key="1320"/>
</doc_content>
</document>
<document filename="ChunQiu_00232">
<corpus>春秋</corpus>
<title>魯哀公四年</title>
<doc_content>
<AlignBegin Type="Time" Key="1321" RefId="魯哀公四年二月" Term="魯哀公四年二月"/>春，王二月，庚戌，盜殺蔡侯申，蔡公孫辰出奔吳，葬秦惠公，宋人執小邾子。<AlignEnd Key="1321"/>
<AlignBegin Type="Time" Key="1322" RefId="魯哀公四年四月" Term="魯哀公四年四月"/>夏，蔡殺其大夫公孫姓，公孫霍，晉人執戎蠻子赤歸于楚，城西郛。<AlignEnd Key="1322"/>
<AlignBegin Type="Time" Key="1323" RefId="魯哀公四年六月" Term="魯哀公四年六月"/>六月，辛丑，亳社災。<AlignEnd Key="1323"/>
<AlignBegin Type="Time" Key="1324" RefId="魯哀公四年八月" Term="魯哀公四年八月"/>秋，八月，甲寅，滕子結卒。<AlignEnd Key="1324"/>
<AlignBegin Type="Time" Key="1325" RefId="魯哀公四年十二月" Term="魯哀公四年十二月"/>冬，十有二月，葬蔡昭公，葬滕頃公。<AlignEnd Key="1325"/>
</doc_content>
</document>
<document filename="ChunQiu_00233">
<corpus>春秋</corpus>
<title>魯哀公五年</title>
<doc_content>
<AlignBegin Type="Time" Key="1326" RefId="魯哀公五年正月" Term="魯哀公五年正月"/>春，城毗。<AlignEnd Key="1326"/>
<AlignBegin Type="Time" Key="1327" RefId="魯哀公五年四月" Term="魯哀公五年四月"/>夏，齊侯伐宋，晉趙鞅帥師伐衛。<AlignEnd Key="1327"/>
<AlignBegin Type="Time" Key="1328" RefId="魯哀公五年九月" Term="魯哀公五年九月"/>秋，九月，癸酉，齊侯杵臼卒。<AlignEnd Key="1328"/>
<AlignBegin Type="Time" Key="1329" RefId="魯哀公五年十月" Term="魯哀公五年十月"/>冬，叔還如齊。<AlignEnd Key="1329"/>
<AlignBegin Type="Time" Key="1330" RefId="魯哀公五年十月" Term="魯哀公五年十月"/>閏月，葬齊景公。<AlignEnd Key="1330"/>
</doc_content>
</document>
<document filename="ChunQiu_00234">
<corpus>春秋</corpus>
<title>魯哀公六年</title>
<doc_content>
<AlignBegin Type="Time" Key="1331" RefId="魯哀公六年正月" Term="魯哀公六年正月"/>春，城邾瑕，晉趙鞅帥師伐鮮虞，吳伐陳。<AlignEnd Key="1331"/>
<AlignBegin Type="Time" Key="1332" RefId="魯哀公六年四月" Term="魯哀公六年四月"/>夏，齊國夏及高張來奔，叔還會吳于柤。<AlignEnd Key="1332"/>
<AlignBegin Type="Time" Key="1333" RefId="魯哀公六年七月" Term="魯哀公六年七月"/>秋，七月，庚寅，楚子軫卒，齊陽生入于齊，齊陳乞弒其君荼。<AlignEnd Key="1333"/>
<AlignBegin Type="Time" Key="1334" RefId="魯哀公六年十月" Term="魯哀公六年十月"/>冬，仲孫何忌帥師伐邾，宋向巢帥師伐曹。<AlignEnd Key="1334"/>
</doc_content>
</document>
<document filename="ChunQiu_00235">
<corpus>春秋</corpus>
<title>魯哀公七年</title>
<doc_content>
<AlignBegin Type="Time" Key="1335" RefId="魯哀公七年正月" Term="魯哀公七年正月"/>春，宋皇瑗帥師侵鄭，晉魏曼多帥師侵衛。<AlignEnd Key="1335"/>
<AlignBegin Type="Time" Key="1336" RefId="魯哀公七年四月" Term="魯哀公七年四月"/>夏，公會吳于鄫。<AlignEnd Key="1336"/>
<AlignBegin Type="Time" Key="1337" RefId="魯哀公七年八月" Term="魯哀公七年八月"/>秋，公伐邾，八月，己酉，入邾，以邾子益來，宋人圍曹。<AlignEnd Key="1337"/>
<AlignBegin Type="Time" Key="1338" RefId="魯哀公七年十月" Term="魯哀公七年十月"/>冬，鄭駟弘帥師救曹。<AlignEnd Key="1338"/>
</doc_content>
</document>
<document filename="ChunQiu_00236">
<corpus>春秋</corpus>
<title>魯哀公八年</title>
<doc_content>
<AlignBegin Type="Time" Key="1339" RefId="魯哀公八年正月" Term="魯哀公八年正月"/>春，王正月，宋公入曹，以曹伯陽歸，吳伐我。<AlignEnd Key="1339"/>
<AlignBegin Type="Time" Key="1340" RefId="魯哀公八年四月" Term="魯哀公八年四月"/>夏，齊人取讙及闡，歸邾子益于邾。<AlignEnd Key="1340"/>
<AlignBegin Type="Time" Key="1341" RefId="魯哀公八年七月" Term="魯哀公八年七月"/>秋，七月。<AlignEnd Key="1341"/>
<AlignBegin Type="Time" Key="1342" RefId="魯哀公八年十二月" Term="魯哀公八年十二月"/>冬，十有二月，癸亥，杞伯過卒，齊人歸讙及闡。<AlignEnd Key="1342"/>
</doc_content>
</document>
<document filename="ChunQiu_00237">
<corpus>春秋</corpus>
<title>魯哀公九年</title>
<doc_content>
<AlignBegin Type="Time" Key="1343" RefId="魯哀公九年二月" Term="魯哀公九年二月"/>春，王二月，葬杞僖公，宋皇瑗帥師取鄭師于雍丘。<AlignEnd Key="1343"/>
<AlignBegin Type="Time" Key="1344" RefId="魯哀公九年四月" Term="魯哀公九年四月"/>夏，楚人伐陳。<AlignEnd Key="1344"/>
<AlignBegin Type="Time" Key="1345" RefId="魯哀公九年七月" Term="魯哀公九年七月"/>秋，宋公伐鄭。<AlignEnd Key="1345"/>
<AlignBegin Type="Time" Key="1346" RefId="魯哀公九年十月" Term="魯哀公九年十月"/>冬，十月。<AlignEnd Key="1346"/>
</doc_content>
</document>
<document filename="ChunQiu_00238">
<corpus>春秋</corpus>
<title>魯哀公十年</title>
<doc_content>
<AlignBegin Type="Time" Key="1347" RefId="魯哀公十年二月" Term="魯哀公十年二月"/>春，王二月，邾子益來奔，公會吳伐齊。<AlignEnd Key="1347"/>
<AlignBegin Type="Time" Key="1348" RefId="魯哀公十年三月" Term="魯哀公十年三月"/>三月，戊戌，齊侯陽生卒。<AlignEnd Key="1348"/>
<AlignBegin Type="Time" Key="1349" RefId="魯哀公十年四月" Term="魯哀公十年四月"/>夏，宋人伐鄭，晉趙鞅帥師侵齊。<AlignEnd Key="1349"/>
<AlignBegin Type="Time" Key="1350" RefId="魯哀公十年五月" Term="魯哀公十年五月"/>五月，公至自伐齊，葬齊悼公，衛公孟彄自齊歸于衛，薛伯夷卒。<AlignEnd Key="1350"/>
<AlignBegin Type="Time" Key="1351" RefId="魯哀公十年七月" Term="魯哀公十年七月"/>秋，葬薛惠公。<AlignEnd Key="1351"/>
<AlignBegin Type="Time" Key="1352" RefId="魯哀公十年十月" Term="魯哀公十年十月"/>冬，楚公子結帥師伐陳，吳救陳。<AlignEnd Key="1352"/>
</doc_content>
</document>
<document filename="ChunQiu_00239">
<corpus>春秋</corpus>
<title>魯哀公十一年</title>
<doc_content>
<AlignBegin Type="Time" Key="1353" RefId="魯哀公十一年正月" Term="魯哀公十一年正月"/>春，齊國書帥師伐我。<AlignEnd Key="1353"/>
<AlignBegin Type="Time" Key="1354" RefId="魯哀公十一年四月" Term="魯哀公十一年四月"/>夏，陳轅頗出奔鄭。<AlignEnd Key="1354"/>
<AlignBegin Type="Time" Key="1355" RefId="魯哀公十一年五月" Term="魯哀公十一年五月"/>五月，公會吳伐齊，甲戌，齊國書帥師及吳戰于艾陵，齊師敗績獲齊國書。<AlignEnd Key="1355"/>
<AlignBegin Type="Time" Key="1356" RefId="魯哀公十一年七月" Term="魯哀公十一年七月"/>秋，七月，辛酉，滕子虞母卒。<AlignEnd Key="1356"/>
<AlignBegin Type="Time" Key="1357" RefId="魯哀公十一年十一月" Term="魯哀公十一年十一月"/>冬，十有一月，葬滕隱公，衛世叔齊出奔宋。<AlignEnd Key="1357"/>
</doc_content>
</document>
<document filename="ChunQiu_00240">
<corpus>春秋</corpus>
<title>魯哀公十二年</title>
<doc_content>
<AlignBegin Type="Time" Key="1358" RefId="魯哀公十二年正月" Term="魯哀公十二年正月"/>春，用田賦。<AlignEnd Key="1358"/>
<AlignBegin Type="Time" Key="1359" RefId="魯哀公十二年五月" Term="魯哀公十二年五月"/>夏，五月，甲辰，孟子卒，公會吳于橐皋。<AlignEnd Key="1359"/>
<AlignBegin Type="Time" Key="1360" RefId="魯哀公十二年七月" Term="魯哀公十二年七月"/>秋，公會衛侯，宋皇瑗，于鄖，宋向巢帥師伐鄭。<AlignEnd Key="1360"/>
<AlignBegin Type="Time" Key="1361" RefId="魯哀公十二年十二月" Term="魯哀公十二年十二月"/>冬，十有二月，螽。<AlignEnd Key="1361"/>
</doc_content>
</document>
<document filename="ChunQiu_00241">
<corpus>春秋</corpus>
<title>魯哀公十三年</title>
<doc_content>
<AlignBegin Type="Time" Key="1362" RefId="魯哀公十三年正月" Term="魯哀公十三年正月"/>春，鄭罕達帥師取宋師于喦。<AlignEnd Key="1362"/>
<AlignBegin Type="Time" Key="1363" RefId="魯哀公十三年四月" Term="魯哀公十三年四月"/>夏，許男成卒，公會晉侯及吳子于黃池，楚公子申帥師伐陳，於越入吳。<AlignEnd Key="1363"/>
<AlignBegin Type="Time" Key="1364" RefId="魯哀公十三年七月" Term="魯哀公十三年七月"/>秋，公至自會，晉魏曼多帥師侵衛，葬許元公。<AlignEnd Key="1364"/>
<AlignBegin Type="Time" Key="1365" RefId="魯哀公十三年九月" Term="魯哀公十三年九月"/>九月，螽。<AlignEnd Key="1365"/>
<AlignBegin Type="Time" Key="1366" RefId="魯哀公十三年十一月" Term="魯哀公十三年十一月"/>冬，十有一月，有星孛于東方，盜殺陳夏區夫。<AlignEnd Key="1366"/>
<AlignBegin Type="Time" Key="1367" RefId="魯哀公十三年十二月" Term="魯哀公十三年十二月"/>十有二月，螽。<AlignEnd Key="1367"/>
</doc_content>
</document>
<document filename="ChunQiu_00242">
<corpus>春秋</corpus>
<title>魯哀公十四年</title>
<doc_content>
<AlignBegin Type="Time" Key="1368" RefId="魯哀公十四年正月" Term="魯哀公十四年正月"/>春，西狩獲麟，小邾射以句繹來奔。<AlignEnd Key="1368"/>
<AlignBegin Type="Time" Key="1369" RefId="魯哀公十四年四月" Term="魯哀公十四年四月"/>夏‧四月，齊陳恆執其君，寘于舒州，庚戌叔還卒。<AlignEnd Key="1369"/>
<AlignBegin Type="Time" Key="1370" RefId="魯哀公十四年五月" Term="魯哀公十四年五月"/>五月，庚申朔，日有食之，陳宗豎出奔楚，宋向魋入于曹以叛，莒子狂卒。<AlignEnd Key="1370"/>
<AlignBegin Type="Time" Key="1371" RefId="魯哀公十四年六月" Term="魯哀公十四年六月"/>六月，宋向魋自曹出奔衛，宋向巢來奔，齊人弒其君壬于舒州。<AlignEnd Key="1371"/>
<AlignBegin Type="Time" Key="1372" RefId="魯哀公十四年七月" Term="魯哀公十四年七月"/>秋，晉趙鞅帥師伐衛。<AlignEnd Key="1372"/>
<AlignBegin Type="Time" Key="1373" RefId="魯哀公十四年八月" Term="魯哀公十四年八月"/>八月，辛丑，仲孫何忌卒。<AlignEnd Key="1373"/>
<AlignBegin Type="Time" Key="1374" RefId="魯哀公十四年十月" Term="魯哀公十四年十月"/>冬，陳宗豎自楚復入于陳，陳人殺之，陳轅買出奔楚，有星孛，饑。<AlignEnd Key="1374"/>
</doc_content>
</document>
<document filename="ChunQiu_00243">
<corpus>春秋</corpus>
<title>魯哀公十五年</title>
<doc_content>
<AlignBegin Type="Time" Key="1375" RefId="魯哀公十五年正月" Term="魯哀公十五年正月"/>春，王正月，成叛。<AlignEnd Key="1375"/>
<AlignBegin Type="Time" Key="1376" RefId="魯哀公十五年五月" Term="魯哀公十五年五月"/>夏，五月，齊高無平出奔北燕，鄭伯伐宋。<AlignEnd Key="1376"/>
<AlignBegin Type="Time" Key="1377" RefId="魯哀公十五年八月" Term="魯哀公十五年八月"/>秋，八月，大雩，晉趙鞅帥師伐衛。<AlignEnd Key="1377"/>
<AlignBegin Type="Time" Key="1378" RefId="魯哀公十五年十月" Term="魯哀公十五年十月"/>冬，晉侯伐鄭，及齊平，衛公孟彄出奔齊。<AlignEnd Key="1378"/>
</doc_content>
</document>
<document filename="ChunQiu_00244">
<corpus>春秋</corpus>
<title>魯哀公十六年</title>
<doc_content>
<AlignBegin Type="Time" Key="1379" RefId="魯哀公十六年正月" Term="魯哀公十六年正月"/>春，王正月，己卯，衛世子蒯聵自戚入于衛，衛侯輒來奔。<AlignEnd Key="1379"/>
<AlignBegin Type="Time" Key="1380" RefId="魯哀公十六年二月" Term="魯哀公十六年二月"/>二月，衛子還成出奔宋。<AlignEnd Key="1380"/>
<AlignBegin Type="Time" Key="1381" RefId="魯哀公十六年四月" Term="魯哀公十六年四月"/>夏，四月，己丑，孔丘卒。<AlignEnd Key="1381"/>
</doc_content>
</document>
<document filename="ChunQiuZuoZhuan_00001">
<corpus>春秋左氏傳</corpus>
<title>魯隱公元年</title>
<doc_content>
<AlignBegin Type="Time" Key="1382" RefId="魯隱公元年正月" Term="魯隱公元年正月"/>元年春，王周正月。不書即位，攝也。<AlignEnd Key="1382"/>
<AlignBegin Type="Time" Key="1383" RefId="魯隱公元年三月" Term="魯隱公元年三月"/>三月，公及邾儀父盟于蔑，邾子克也。未王命，故不書爵。曰「儀父」，貴之也。公攝位而欲求好於邾，故為蔑之盟。<AlignEnd Key="1383"/>
<AlignBegin Type="Time" Key="1384" RefId="魯隱公元年四月" Term="魯隱公元年四月"/>夏四月，費伯帥師城郎。不書，非公命也。<AlignEnd Key="1384"/>
<AlignBegin Type="Time" Key="1385" RefId="魯隱公元年四月" Term="魯隱公元年四月"/>初，鄭武公娶于申，曰武姜，生莊公及共叔段。莊公寤生，驚姜氏，故名曰「寤生」，遂惡之。愛共叔段，欲立之。亟請于武公，公弗許。及莊公即位，為之請制。公曰：「制，巖邑也，虢叔死焉，佗邑唯命。」請京，使居之，謂之京城大叔。祭仲曰：「都城過百雉，國之害也。先王之制，大都不過參國之一，中五之一，小九之一。今京不度，非制也，君將不堪。」公曰：「姜氏欲之，焉辟害？」對曰：「姜氏何厭之有？不如早為之所，無使滋蔓！蔓，難圖也。蔓草猶不可除，況君之寵弟乎？」公曰：「多行不義，必自斃，子姑待之。」<AlignEnd Key="1385"/>
<AlignBegin Type="Time" Key="1386" RefId="魯隱公元年五月" Term="魯隱公元年五月"/>既而大叔命西鄙、北鄙貳於己。公子呂曰：「國不堪貳，君將若之何？欲與大叔，臣請事之；若弗與，則請除之。無生民心。」公曰：「無庸，將自及。」大叔又收貳以為己邑，至于廩延。子封曰：「可矣，厚將得眾。」公曰：「不義不暱，厚將崩。」大叔完聚，繕甲兵，具卒乘，將襲鄭，夫人將啟之。公聞其期，曰：「可矣！」命子封帥車二百乘以伐京。京叛大叔段，段入于鄢，公伐諸鄢。五月辛丑，大叔出奔共。<AlignEnd Key="1386"/>
<AlignBegin Type="Time" Key="1387" RefId="魯隱公元年五月" Term="魯隱公元年五月"/>書曰：「鄭伯克段于鄢。」段不弟，故不言弟；如二君，故曰克；稱鄭伯，譏失教也：謂之鄭志。不言出奔，難之也。<AlignEnd Key="1387"/>
<AlignBegin Type="Time" Key="1388" RefId="魯隱公元年五月" Term="魯隱公元年五月"/>遂寘姜氏于城穎，而誓之曰：「不及黃泉，無相見也。」既而悔之。<AlignEnd Key="1388"/>
<AlignBegin Type="Time" Key="1389" RefId="魯隱公元年五月" Term="魯隱公元年五月"/>潁考叔為潁谷封人，聞之，有獻於公，公賜之食，食舍肉。公問之，對曰：「小人有母，皆嘗小人之食矣，未嘗君之羹，請以遺之。」公曰：「爾有母遺，繄我獨無！」潁考叔曰：「敢問何謂也？」公語之故，且告之悔。對曰：「君何患焉？若闕地及泉，隧而相見，其誰曰不然？」公從之。公入而賦：「大隧之中，其樂也融融！」姜出而賦：「大隧之外，其樂也洩洩！」遂為母子如初。<AlignEnd Key="1389"/>
<AlignBegin Type="Time" Key="1390" RefId="魯隱公元年五月" Term="魯隱公元年五月"/>君子曰：「潁考叔，純孝也，愛其母，施及莊公。《詩》曰『孝子不匱，永錫爾類。』其是之謂乎！」<AlignEnd Key="1390"/>
<AlignBegin Type="Time" Key="1391" RefId="魯隱公元年七月" Term="魯隱公元年七月"/>秋，七月，天王使宰咺來歸惠公、仲子之賵。緩，且子氏未薨，故名。天子七月而葬，同軌畢至；諸侯五月，同盟至；大夫三月，同位至；士踰月，外姻至。贈死不及尸，弔生不及哀，豫凶事，非禮也。<AlignEnd Key="1391"/>
<AlignBegin Type="Time" Key="1392" RefId="魯隱公元年八月" Term="魯隱公元年八月"/>八月，紀人伐夷。夷不告，故不書。有蜚。不為災，亦不書。<AlignEnd Key="1392"/>
<AlignBegin Type="Time" Key="1393" RefId="魯隱公元年九月" Term="魯隱公元年九月"/>惠公之季年，敗宋師于黃。公立，而求成焉。九月，及宋人盟于宿，始通也。<AlignEnd Key="1393"/>
<AlignBegin Type="Time" Key="1394" RefId="魯隱公元年十月" Term="魯隱公元年十月"/>冬，十月，庚申，改葬惠公。公弗臨，故不書。惠公之薨也，有宋師，太子少，葬故有闕，是以改葬。衛侯來會葬，不見公，亦不書。<AlignEnd Key="1394"/>
<AlignBegin Type="Time" Key="1395" RefId="魯隱公元年十月" Term="魯隱公元年十月"/>鄭共叔之亂，公孫滑出奔衛。衛人為之伐鄭，取廩延。鄭人以王師、虢師伐衛南鄙。請師於邾。邾子使私於公子豫，豫請往，公弗許，遂行。及邾人、鄭人盟于翼。不書，非公命也。<AlignEnd Key="1395"/>
<AlignBegin Type="Time" Key="1396" RefId="魯隱公元年十月" Term="魯隱公元年十月"/>新作南門。不書，亦非公命也。<AlignEnd Key="1396"/>
<AlignBegin Type="Time" Key="1397" RefId="魯隱公元年十二月" Term="魯隱公元年十二月"/>十二月，祭伯來，非王命也。<AlignEnd Key="1397"/>
<AlignBegin Type="Time" Key="1398" RefId="魯隱公元年十二月" Term="魯隱公元年十二月"/>眾父卒。公不與小斂，故不書日。<AlignEnd Key="1398"/>
</doc_content>
</document>
<document filename="ChunQiuZuoZhuan_00002">
<corpus>春秋左氏傳</corpus>
<title>魯隱公二年</title>
<doc_content>
<AlignBegin Type="Time" Key="1399" RefId="魯隱公二年正月" Term="魯隱公二年正月"/>二年春，公會戎于潛，修惠公之好也。戎請盟，公辭。<AlignEnd Key="1399"/>
<AlignBegin Type="Time" Key="1400" RefId="魯隱公二年四月" Term="魯隱公二年四月"/>莒子娶于向，向姜不安莒而歸。夏，莒人入向，以姜氏還。<AlignEnd Key="1400"/>
<AlignBegin Type="Time" Key="1401" RefId="魯隱公二年四月" Term="魯隱公二年四月"/>司空無駭入極，費庈父勝之。<AlignEnd Key="1401"/>
<AlignBegin Type="Time" Key="1402" RefId="魯隱公二年七月" Term="魯隱公二年七月"/>戎請盟。秋，盟于唐，復修戎好也。<AlignEnd Key="1402"/>
<AlignBegin Type="Time" Key="1403" RefId="魯隱公二年九月" Term="魯隱公二年九月"/>九月，紀裂繻來逆女，卿為君逆也。<AlignEnd Key="1403"/>
<AlignBegin Type="Time" Key="1404" RefId="魯隱公二年十月" Term="魯隱公二年十月"/>冬，紀子帛、莒子盟于密，魯故也。<AlignEnd Key="1404"/>
<AlignBegin Type="Time" Key="1405" RefId="魯隱公二年十月" Term="魯隱公二年十月"/>鄭人伐衛，討公孫滑之亂也。<AlignEnd Key="1405"/>
</doc_content>
</document>
<document filename="ChunQiuZuoZhuan_00003">
<corpus>春秋左氏傳</corpus>
<title>魯隱公三年</title>
<doc_content>
<AlignBegin Type="Time" Key="1406" RefId="魯隱公三年三月" Term="魯隱公三年三月"/>三年春，王三月，壬戌，平王崩，赴以庚戌，故書之。<AlignEnd Key="1406"/>
<AlignBegin Type="Time" Key="1407" RefId="魯隱公三年四月" Term="魯隱公三年四月"/>夏，君氏卒。──聲子也。不赴於諸侯，不反哭于寢，不祔于姑，故不曰薨。不稱夫人，故不言葬，不書姓。為公故，曰「君氏」。<AlignEnd Key="1407"/>
<AlignBegin Type="Time" Key="1408" RefId="魯隱公三年四月" Term="魯隱公三年四月"/>鄭武公、莊公為平王卿士。王貳于虢，鄭伯怨王，王曰「無之」。故周、鄭交質。王子狐為質於鄭，鄭公子忽為質於周。王崩，周人將畀虢公政。四月，鄭祭足帥師取溫之麥。秋，又取成周之禾。周、鄭交惡。<AlignEnd Key="1408"/>
<AlignBegin Type="Time" Key="1409" RefId="魯隱公三年四月" Term="魯隱公三年四月"/>君子曰：「信不由中，質無益也。明恕而行，要之以禮，雖無有質，誰能間之？苟有明信，澗谿沼沚之毛，蘋蘩蘊藻之菜，筐筥錡釜之器，潢汙行潦之水，可薦於鬼神，可羞於王公，而況君子結二國之信。行之以禮，又焉用質？《風》有《采繁》、《采蘋》，《雅》有《行葦》、《泂酌》，昭忠信也。」<AlignEnd Key="1409"/>
<AlignBegin Type="Time" Key="1410" RefId="魯隱公三年七月" Term="魯隱公三年七月"/>武氏子來求賻，王未葬也。<AlignEnd Key="1410"/>
<AlignBegin Type="Time" Key="1411" RefId="魯隱公三年八月" Term="魯隱公三年八月"/>宋穆公疾，召大司馬孔父而屬殤公焉，曰：「先君舍與夷而立寡人，寡人弗敢忘。若以大夫之靈，得保首領以沒，先君若問與夷，其將何辭以對？請子奉之，以主社稷，寡人雖死，亦無悔焉。」對曰：「羣臣願奉馮也。」公曰：「不可。先君以寡人為賢，使主社稷，若棄德不讓，是廢先君之舉也。豈曰能賢？光昭先君之令德，可不務乎？吾子其無廢先君之功。」使公子馮出居於鄭。八月庚辰，宋穆公卒。殤公即位。<AlignEnd Key="1411"/>
<AlignBegin Type="Time" Key="1412" RefId="魯隱公三年八月" Term="魯隱公三年八月"/>君子曰：「宋宣公可謂知人矣。立穆公，其子饗之，命以義夫。《商頌》曰：『殷受命咸宜，百祿是荷。』其是之謂乎！」<AlignEnd Key="1412"/>
<AlignBegin Type="Time" Key="1413" RefId="魯隱公三年十月" Term="魯隱公三年十月"/>冬，齊、鄭盟于石門，尋盧之盟也。庚戌，鄭伯之車僨于濟。<AlignEnd Key="1413"/>
<AlignBegin Type="Time" Key="1414" RefId="魯隱公三年十月" Term="魯隱公三年十月"/>衛莊公娶于齊東宮得臣之妹，曰莊姜，美而無子，衛人所為賦《碩人》也。又娶于陳，曰厲媯，生孝伯，早死。其娣戴媯，生桓公，莊姜以為己子。<AlignEnd Key="1414"/>
<AlignBegin Type="Time" Key="1415" RefId="魯隱公三年十月" Term="魯隱公三年十月"/>公子州吁，嬖人之子也，有寵而好兵，公弗禁，莊姜惡之。石碏諫曰：「臣聞愛子，教之以義方，弗納于邪。驕、奢、淫、泆，所自邪也。四者之來，寵祿過也。將立州吁，乃定之矣，若猶未也，階之為禍。夫寵而不驕，驕而能降，降而不憾，憾而能眕者，鮮矣。且夫賤妨貴，少陵長，遠間親，新間舊，小加大，淫破義，所謂六逆也。君義，臣行，父慈，子孝，兄愛，弟敬，所謂六順也。去順效逆，所以速禍也。君人者將禍是務去，而速之，無乃不可乎？」弗聽。<AlignEnd Key="1415"/>
<AlignBegin Type="Time" Key="1416" RefId="魯隱公三年十月" Term="魯隱公三年十月"/>其子厚與州吁游，禁之，不可。桓公立，乃老。<AlignEnd Key="1416"/>
</doc_content>
</document>
<document filename="ChunQiuZuoZhuan_00004">
<corpus>春秋左氏傳</corpus>
<title>魯隱公四年</title>
<doc_content>
<AlignBegin Type="Time" Key="1417" RefId="魯隱公四年正月" Term="魯隱公四年正月"/>四年春，衛州吁弒桓公而立，公與宋公為會，將尋宿之盟。未及期，衛人來告亂<AlignEnd Key="1417"/>
<AlignBegin Type="Time" Key="1418" RefId="魯隱公四年四月" Term="魯隱公四年四月"/>夏，公及宋公遇于清。<AlignEnd Key="1418"/>
<AlignBegin Type="Time" Key="1419" RefId="魯隱公四年四月" Term="魯隱公四年四月"/>宋殤公之即位也，公子馮出奔鄭，鄭人欲納之。及衛州吁立，將修先君之怨于鄭，而求寵於諸侯，以和其民，使告於宋曰：「君若伐鄭，以除君害，君為主，敝邑以賦與陳、蔡從，則衛國之願也。」宋人許之。於是陳、蔡方睦於衛，故宋公、陳侯、蔡人、衛人伐鄭，圍其東門，五日而還。公問於眾仲曰：「衛州吁其成乎？」對曰：「臣聞以德和民，不聞以亂。以亂，猶治絲而棼之也。夫州吁，阻兵而安忍。阻兵無眾，安忍無親，眾叛親離，難以濟矣。夫兵猶火也，弗戢，將自焚也。夫州吁弒其君而虐用其民，於是乎不務令德，而欲以亂成，必不免矣。」<AlignEnd Key="1419"/>
<AlignBegin Type="Time" Key="1420" RefId="魯隱公四年七月" Term="魯隱公四年七月"/>秋，諸侯復伐鄭。宋公使來乞師，公辭之。羽父請以師會之，公弗許，固請而行。故書曰「翬帥師」，疾之也。諸侯之師敗鄭徒兵，取其禾而還。<AlignEnd Key="1420"/>
<AlignBegin Type="Time" Key="1421" RefId="魯隱公四年九月" Term="魯隱公四年九月"/>州吁未能和其民，厚問定君於石子。石子曰：「王覲為可。」曰：「何以得覲？」曰：「陳桓公方有寵於王，陳、衛方睦，若朝陳使請，必可得也。」厚從州吁如陳。石碏使告于陳曰：「衛國褊小，老夫耄矣，無能為也。此二人者，實弒寡君，敢即圖之。」陳人執之，而請涖於衛。九月，衛人使右宰醜涖殺州吁于濮，石碏使其宰獳羊肩涖殺石厚于陳。君子曰：「石碏，純臣也，惡州吁而厚與焉。『大義滅親』，其是之謂乎！」<AlignEnd Key="1421"/>
<AlignBegin Type="Time" Key="1422" RefId="魯隱公四年十二月" Term="魯隱公四年十二月"/>衛人逆公子晉于邢。冬十二月，宣公即位。書曰「衛人立晉」，眾也。<AlignEnd Key="1422"/>
</doc_content>
</document>
<document filename="ChunQiuZuoZhuan_00005">
<corpus>春秋左氏傳</corpus>
<title>魯隱公五年</title>
<doc_content>
<AlignBegin Type="Time" Key="1423" RefId="魯隱公五年正月" Term="魯隱公五年正月"/>五年春，公將如棠觀魚者。臧僖伯諫曰：「凡物不足以講大事，其材不足以備器用，則君不舉焉。君，將納民於軌、物者也。故講事以度軌量謂之軌，取材以章物采謂之物，不軌不物謂之亂政。亂政亟行，所以敗也。故春蒐、夏苗、秋獮、冬狩，皆於農隙以講事也。三年而治兵，入而振旅，歸而飲至，以數軍實。昭文章，明貴賤，辨等列，順少長，習威儀也。鳥獸之肉不登於俎，皮革齒牙、骨角毛羽不登於器，則公不射，古之制也。若夫山林川澤之實，器用之資，皁隸之事，官司之守，非君所及也。」公曰：「吾將略地焉。」遂往，陳魚而觀之。僖伯稱疾不從。書曰「公矢魚于棠」，非禮也，且言遠地也。<AlignEnd Key="1423"/>
<AlignBegin Type="Time" Key="1424" RefId="魯隱公五年正月" Term="魯隱公五年正月"/>曲沃莊伯以鄭人、邢人伐翼，王使尹氏、武氏助之。翼侯奔隨。<AlignEnd Key="1424"/>
<AlignBegin Type="Time" Key="1425" RefId="魯隱公五年四月" Term="魯隱公五年四月"/>夏，葬衛桓公。衛亂，是以緩。<AlignEnd Key="1425"/>
<AlignBegin Type="Time" Key="1426" RefId="魯隱公五年四月" Term="魯隱公五年四月"/>四月，鄭人侵衛牧，以報東門之役。衛人以燕師伐鄭。鄭祭足、原繁、洩駕以三軍軍其前，使曼伯與子元潛軍軍其後。燕人畏鄭三軍而不虞制人。六月，鄭二公子以制人敗燕師于北制。君子曰：「不備不虞，不可以師。」<AlignEnd Key="1426"/>
<AlignBegin Type="Time" Key="1427" RefId="魯隱公五年七月" Term="魯隱公五年七月"/>曲沃叛王。秋，王命虢公伐曲沃，而立哀侯于翼。<AlignEnd Key="1427"/>
<AlignBegin Type="Time" Key="1428" RefId="魯隱公五年七月" Term="魯隱公五年七月"/>衛之亂也，郕人侵衛，故衛師入郕。<AlignEnd Key="1428"/>
<AlignBegin Type="Time" Key="1429" RefId="魯隱公五年九月" Term="魯隱公五年九月"/>九月，考仲子之宮，將萬焉。公問羽數於眾仲。對曰：「天子用八，諸侯用六，大夫四，士二。夫舞，所以節八音，而行八風，故自八以下。」公從之。于是初獻六羽，始用六佾也。<AlignEnd Key="1429"/>
<AlignBegin Type="Time" Key="1430" RefId="魯隱公五年九月" Term="魯隱公五年九月"/>宋人取邾田。邾人告於鄭曰：「請君釋憾於宋，敝邑為道。」鄭人以王師會之。伐宋，入其郛，以報東門之役。宋人使來告命。公聞其入郛也，將救之，問於使者曰：「師何及？」對曰：「未及國。」公怒，乃止，辭使者曰：「君命寡人同恤社稷之難，今問諸使者，曰『師未及國』，非寡人之所敢知也。」<AlignEnd Key="1430"/>
<AlignBegin Type="Time" Key="1431" RefId="魯隱公五年十二月" Term="魯隱公五年十二月"/>冬，十二月辛已，臧僖伯卒。公曰：「叔父有憾於寡人，寡人弗敢忘。葬之加一等。」<AlignEnd Key="1431"/>
<AlignBegin Type="Time" Key="1432" RefId="魯隱公五年十二月" Term="魯隱公五年十二月"/>宋人伐鄭，圍長葛，以報入郛之役也。<AlignEnd Key="1432"/>
</doc_content>
</document>
<document filename="ChunQiuZuoZhuan_00006">
<corpus>春秋左氏傳</corpus>
<title>魯隱公六年</title>
<doc_content>
<AlignBegin Type="Time" Key="1433" RefId="魯隱公六年正月" Term="魯隱公六年正月"/>六年春，鄭人來渝平，更成也。<AlignEnd Key="1433"/>
<AlignBegin Type="Time" Key="1434" RefId="魯隱公六年正月" Term="魯隱公六年正月"/>翼九宗五正頃父之子嘉父，逆晉侯于隨，納諸鄂。晉人謂之鄂侯。<AlignEnd Key="1434"/>
<AlignBegin Type="Time" Key="1435" RefId="魯隱公六年四月" Term="魯隱公六年四月"/>夏，盟于艾，始平于齊也。<AlignEnd Key="1435"/>
<AlignBegin Type="Time" Key="1436" RefId="魯隱公六年五月" Term="魯隱公六年五月"/>五月庚申，鄭伯侵陳，大獲。往歲，鄭伯請成于陳，陳侯不許。五父諫曰：「親仁善鄰，國之寶也。君其許鄭。」陳侯曰：「宋、衛實難，鄭何能為？」遂不許。君子曰：「善不可失，惡不可長，其陳桓公之謂乎？長惡不悛，從自及也。雖欲救之，其將能乎？《商書》曰：『惡之易也，如火之燎于原，不可鄉邇，其猶可撲滅？』周任有言曰：『為國家者，見惡，如農夫之務去草焉，芟夷蘊崇之，絕其本根，勿使能殖，則善者信矣。』<AlignEnd Key="1436"/>
<AlignBegin Type="Time" Key="1437" RefId="魯隱公六年七月" Term="魯隱公六年七月"/>秋，宋人取長葛。<AlignEnd Key="1437"/>
<AlignBegin Type="Time" Key="1438" RefId="魯隱公六年十月" Term="魯隱公六年十月"/>冬，京師來告饑。公為之請糴於宋、衛、齊、鄭，禮也。<AlignEnd Key="1438"/>
<AlignBegin Type="Time" Key="1439" RefId="魯隱公六年十月" Term="魯隱公六年十月"/>鄭伯如周，始朝桓王也。王不禮焉。周桓公言於王曰：「我周之東遷，晉、鄭焉依。善鄭以勸來者，猶懼不蔇，況不禮焉？鄭不來矣！」<AlignEnd Key="1439"/>
</doc_content>
</document>
<document filename="ChunQiuZuoZhuan_00007">
<corpus>春秋左氏傳</corpus>
<title>魯隱公七年</title>
<doc_content>
<AlignBegin Type="Time" Key="1440" RefId="魯隱公七年正月" Term="魯隱公七年正月"/>七年春，滕侯卒。不書名，未同盟也。凡諸侯同盟，於是稱名，故薨則赴以名，告終稱嗣也，以繼好息民，謂之禮經。<AlignEnd Key="1440"/>
<AlignBegin Type="Time" Key="1441" RefId="魯隱公七年四月" Term="魯隱公七年四月"/>夏，城中丘，書，不時也。<AlignEnd Key="1441"/>
<AlignBegin Type="Time" Key="1442" RefId="魯隱公七年四月" Term="魯隱公七年四月"/>齊侯使夷仲年來聘，結艾之盟也。<AlignEnd Key="1442"/>
<AlignBegin Type="Time" Key="1443" RefId="魯隱公七年七月" Term="魯隱公七年七月"/>秋，宋及鄭平。七月庚申，盟于宿。公伐邾，為宋討也。<AlignEnd Key="1443"/>
<AlignBegin Type="Time" Key="1444" RefId="魯隱公七年七月" Term="魯隱公七年七月"/>初，戎朝于周，發幣于公卿，凡伯弗賓。<AlignEnd Key="1444"/>
<AlignBegin Type="Time" Key="1445" RefId="魯隱公七年十月" Term="魯隱公七年十月"/>冬，王使凡伯來聘。還，戎伐之于楚丘以歸。<AlignEnd Key="1445"/>
<AlignBegin Type="Time" Key="1446" RefId="魯隱公七年十二月" Term="魯隱公七年十二月"/>陳及鄭平。十二月，陳五父如鄭涖盟。壬申，及鄭伯盟，歃如忘。洩伯曰：「五父必不免，不賴盟矣。」鄭良佐如陳涖盟，辛巳，及陳侯盟，亦知陳之將亂也。<AlignEnd Key="1446"/>
<AlignBegin Type="Time" Key="1447" RefId="魯隱公七年十二月" Term="魯隱公七年十二月"/>鄭公子忽在王所，故陳侯請妻之。鄭伯許之，乃成昬。<AlignEnd Key="1447"/>
</doc_content>
</document>
<document filename="ChunQiuZuoZhuan_00008">
<corpus>春秋左氏傳</corpus>
<title>魯隱公八年</title>
<doc_content>
<AlignBegin Type="Time" Key="1448" RefId="魯隱公八年正月" Term="魯隱公八年正月"/>八年春，齊侯將平宋、衛，有會期。宋公以幣請於衛，請先相見，衛侯許之，故遇于犬丘。<AlignEnd Key="1448"/>
<AlignBegin Type="Time" Key="1449" RefId="魯隱公八年三月" Term="魯隱公八年三月"/>鄭伯請釋泰山之祀而祀周公，以泰山之祊易許田。三月，鄭伯使宛來歸祊，不祀泰山也。<AlignEnd Key="1449"/>
<AlignBegin Type="Time" Key="1450" RefId="魯隱公八年四月" Term="魯隱公八年四月"/>夏，虢公忌父始作卿士于周。<AlignEnd Key="1450"/>
<AlignBegin Type="Time" Key="1451" RefId="魯隱公八年四月" Term="魯隱公八年四月"/>四月甲辰，鄭公子忽如陳逆婦媯。辛亥，以媯氏歸。甲寅，入于鄭。陳鍼子送女。先配而後祖。鍼子曰：「是不為夫婦。誣其祖矣，非禮也，何以能育？」<AlignEnd Key="1451"/>
<AlignBegin Type="Time" Key="1452" RefId="魯隱公八年七月" Term="魯隱公八年七月"/>齊人卒平宋、衛于鄭。秋，會于溫，盟于瓦屋，以釋東門之役，禮也。<AlignEnd Key="1452"/>
<AlignBegin Type="Time" Key="1453" RefId="魯隱公八年八月" Term="魯隱公八年八月"/>八月丙戌，鄭伯以齊人朝王，禮也。<AlignEnd Key="1453"/>
<AlignBegin Type="Time" Key="1454" RefId="魯隱公八年八月" Term="魯隱公八年八月"/>公及莒人盟于浮來，以成紀好也。<AlignEnd Key="1454"/>
<AlignBegin Type="Time" Key="1455" RefId="魯隱公八年十月" Term="魯隱公八年十月"/>冬，齊侯使來告成三國。公使眾仲對曰：「君釋三國之圖，以鳩其民，君之惠也。寡君聞命矣，敢不承受君之明德。」<AlignEnd Key="1455"/>
<AlignBegin Type="Time" Key="1456" RefId="魯隱公八年十月" Term="魯隱公八年十月"/>無駭卒。羽父請謚與族。公問族於眾仲。眾仲對曰：「天子建德，因生以賜姓，胙之土而命之氏。諸侯以字為謚，因以為族。官有世功，則有官族，邑亦如之。」公命以字為展氏。<AlignEnd Key="1456"/>
</doc_content>
</document>
<document filename="ChunQiuZuoZhuan_00009">
<corpus>春秋左氏傳</corpus>
<title>魯隱公九年</title>
<doc_content>
<AlignBegin Type="Time" Key="1457" RefId="魯隱公九年三月" Term="魯隱公九年三月"/>九年春，王三月癸酉，大雨霖以震，書始也。庚辰，大雨雪，亦如之。書，時失也。凡雨，自三日以往為霖。平地尺為大雪。<AlignEnd Key="1457"/>
<AlignBegin Type="Time" Key="1458" RefId="魯隱公九年四月" Term="魯隱公九年四月"/>夏，城郎，書，不時也。<AlignEnd Key="1458"/>
<AlignBegin Type="Time" Key="1459" RefId="魯隱公九年四月" Term="魯隱公九年四月"/>宋公不王。鄭伯為王左卿士，以王命討之，伐宋。宋以入郛之役怨公，不告命。公怒，絕宋使。<AlignEnd Key="1459"/>
<AlignBegin Type="Time" Key="1460" RefId="魯隱公九年七月" Term="魯隱公九年七月"/>秋，鄭人以王命來告伐宋。<AlignEnd Key="1460"/>
<AlignBegin Type="Time" Key="1461" RefId="魯隱公九年十月" Term="魯隱公九年十月"/>冬，公會齊侯于防，謀伐宋也。<AlignEnd Key="1461"/>
<AlignBegin Type="Time" Key="1462" RefId="魯隱公九年十月" Term="魯隱公九年十月"/>北戎侵鄭，鄭伯禦之。患戎師，曰；「彼徒我車，懼其侵軼我也。」公子突曰：「使勇而無剛者，嘗寇而速去之。君為三覆以待之。戎輕而不整，貪而無親，勝不相讓，敗不相救。先者見獲必務進，進而遇覆必速奔，後者不救，則無繼矣。乃可以逞。」從之。戎人之前遇覆者奔，祝聃逐之。衷戎師，前後擊之，盡殪。戎師大奔。<AlignEnd Key="1462"/>
<AlignBegin Type="Time" Key="1463" RefId="魯隱公九年十一月" Term="魯隱公九年十一月"/>十一月甲寅，鄭人大敗戎師。<AlignEnd Key="1463"/>
</doc_content>
</document>
<document filename="ChunQiuZuoZhuan_00010">
<corpus>春秋左氏傳</corpus>
<title>魯隱公十年</title>
<doc_content>
<AlignBegin Type="Time" Key="1464" RefId="魯隱公十年正月" Term="魯隱公十年正月"/>十年春，王正月，公會齊侯，鄭伯于中丘。癸丑，盟于鄧，為師期。<AlignEnd Key="1464"/>
<AlignBegin Type="Time" Key="1465" RefId="魯隱公十年五月" Term="魯隱公十年五月"/>夏五月，羽父先會齊侯、鄭伯伐宋。<AlignEnd Key="1465"/>
<AlignBegin Type="Time" Key="1466" RefId="魯隱公十年六月" Term="魯隱公十年六月"/>六月戊申，公會齊侯、鄭伯于老桃。壬戌，公敗宋師于菅。庚午，鄭師入郜。辛未，歸于我。庚辰，鄭師入防。辛巳，歸于我。君子謂：「鄭莊公於是乎可謂正矣。以王命討不庭，不貪其土以勞王爵，正之體也。」<AlignEnd Key="1466"/>
<AlignBegin Type="Time" Key="1467" RefId="魯隱公十年六月" Term="魯隱公十年六月"/>蔡人、衛人、郕人不會王命。<AlignEnd Key="1467"/>
<AlignBegin Type="Time" Key="1468" RefId="魯隱公十年七月" Term="魯隱公十年七月"/>秋七月庚寅，鄭師入郊。猶在郊，宋人、衛人入鄭。蔡人從之伐戴。八月壬戌，鄭伯圍戴。癸亥，克之，取三師焉。宋、衛既入鄭，而以伐戴召蔡人，蔡人怒，故不和而敗。<AlignEnd Key="1468"/>
<AlignBegin Type="Time" Key="1469" RefId="魯隱公十年九月" Term="魯隱公十年九月"/>九月戊寅，鄭伯入宋。<AlignEnd Key="1469"/>
<AlignBegin Type="Time" Key="1470" RefId="魯隱公十年十月" Term="魯隱公十年十月"/>冬，齊人、鄭人入郕，討違王命也。<AlignEnd Key="1470"/>
</doc_content>
</document>
<document filename="ChunQiuZuoZhuan_00011">
<corpus>春秋左氏傳</corpus>
<title>魯隱公十一年</title>
<doc_content>
<AlignBegin Type="Time" Key="1471" RefId="魯隱公十一年正月" Term="魯隱公十一年正月"/>十一年春，滕侯、薛侯來朝，爭長。薛侯曰：「我先封。」滕侯曰：「我，周之卜正也。薛，庶姓也，我不可以後之。」<AlignEnd Key="1471"/>
<AlignBegin Type="Time" Key="1472" RefId="魯隱公十一年正月" Term="魯隱公十一年正月"/>公使羽父請於薛侯曰：「君與滕君辱在寡人。周諺有之曰：『山有木，工則度之；賓有禮，主則擇之。』周之宗盟，異姓為後。寡人若朝于薛，不敢與諸任齒。君若辱貺寡人，則願以滕君為請，薛侯許之，乃長滕侯。<AlignEnd Key="1472"/>
<AlignBegin Type="Time" Key="1473" RefId="魯隱公十一年五月" Term="魯隱公十一年五月"/>夏，公會鄭伯于郲，謀伐許也。鄭伯將伐許，五月甲辰，授兵于大宮。公孫閼與潁考叔爭車，潁考叔挾輈以走，子都拔棘以逐之，及大逵，弗及，子都怒。<AlignEnd Key="1473"/>
<AlignBegin Type="Time" Key="1474" RefId="魯隱公十一年七月" Term="魯隱公十一年七月"/>秋，七月，公會齊侯，鄭伯，伐許，庚辰，傅于許，潁考叔取鄭伯之旗蝥弧以先登，子都自下射之，顛，瑕叔盈又以蝥弧登，周麾而呼曰，君登矣，鄭師畢登，壬午，遂入許，許莊公奔衛，齊侯以許讓公，公曰，君謂許不共，故從君討之，許既伏其罪矣，雖君有命，寡人弗敢與聞，乃與鄭人，鄭伯使許大夫百里，奉許叔以居許東偏，曰，天禍許國，鬼神實不逞于許君，而假手于我寡人，寡人唯是一二父兄，不能共億，其敢以許自為功乎。寡人有弟，不能和協，而使餬其口於四方，其況能久有許乎？吾子其奉許叔，以撫柔此民也，吾將使獲也佐吾子，若寡人得沒于地，天其以禮悔禍于許，無寧茲許公，復奉其社稷，唯我鄭國之有請謁焉，如舊昏媾，其能降以相從也，無滋他族，實偪處此，以與我鄭國爭此土也，吾子孫其覆亡之不暇，而況能禋祀許乎，寡人之使吾子處此，不唯許國之為，亦聊以固吾圉也，乃使公孫獲處許西偏，曰，凡而器用財賄，無寘於許，我死，乃亟去之，吾先君新邑於此，王室而既卑矣，周之子孫，日失其序，夫許，大岳之胤也，天而既厭周德矣，吾其能與許爭乎，君子謂鄭莊公於是乎有禮，禮經國家，定社稷，序民人，利後嗣者也，許無刑而伐之，服而舍之，度德而處之，量力而行之，相時而動，無累後人，可謂知禮矣。<AlignEnd Key="1474"/>
<AlignBegin Type="Time" Key="1475" RefId="魯隱公十一年七月" Term="魯隱公十一年七月"/>鄭伯使許大夫百里奉許叔以居許東偏，曰：「天禍許國，鬼神實不逞于許君，而假手于我寡人。寡人唯是一二父兄不能共億，其敢以許自為功乎？寡人有弟，不能和協，而使餬其口於四方，其況能久有許乎？吾子其奉許叔以撫柔此民也，吾將使獲也佐吾子。若寡人得沒于地，天其以禮悔禍于許？無寧茲許公復奉其社稷。唯我鄭國之有請謁焉，如舊昬媾，其能降以相從也。無滋他族實偪處此，以與我鄭國爭此土也。吾子孫其覆亡之不暇，而況能禋祀許乎？寡人之使吾子處此，不唯許國之為，亦聊以固吾圉也。」乃使公孫獲處許西偏，曰：「凡而器用財賄，無寘於許。我死，乃亟去之。吾先君新邑於此，王室而既卑矣，周之子孫日失其序。夫許，大岳之胤也，天而既厭周德矣，吾其能與許爭乎？」<AlignEnd Key="1475"/>
<AlignBegin Type="Time" Key="1476" RefId="魯隱公十一年七月" Term="魯隱公十一年七月"/>君子謂：「鄭莊公於是乎有禮。禮，經國家、定社稷、序民人、利後嗣者也。許，無刑而伐之，服而舍之，度德而處之，量力而行之，相時而動，無累後人，可謂知禮矣。」<AlignEnd Key="1476"/>
<AlignBegin Type="Time" Key="1477" RefId="魯隱公十一年七月" Term="魯隱公十一年七月"/>鄭伯使卒出豭，行出犬、雞，以詛射潁考叔者。君子謂：「鄭莊公失政刑矣。政以治民，刑以正邪，既無德政，又無威刑，是以及邪。邪而詛之，將何益矣！」<AlignEnd Key="1477"/>
<AlignBegin Type="Time" Key="1478" RefId="魯隱公十一年七月" Term="魯隱公十一年七月"/>王取鄔、劉、蒍、邗之田于鄭，而與鄭人蘇忿生之田：溫、原、絺、樊、隰郕、欑茅、向、盟、州、陘、隤、懷。君子是以知桓王之失鄭也。恕而行之，德之則也，禮之經也。己弗能有而以與人，人之不至，不亦宜乎？<AlignEnd Key="1478"/>
<AlignBegin Type="Time" Key="1479" RefId="魯隱公十一年七月" Term="魯隱公十一年七月"/>鄭息有違言，息侯伐鄭，鄭伯與戰于竟，息師大敗而還，君子是以知息之將亡也，不度德，不量力，不親親，不徵辭，不察有罪，犯五不韙，而以伐人，其喪師也，不亦宜乎。<AlignEnd Key="1479"/>
<AlignBegin Type="Time" Key="1480" RefId="魯隱公十一年十月" Term="魯隱公十一年十月"/>冬，十月，鄭伯以虢師伐宋。壬戌，大敗宋師，以報其入鄭也。宋不告命，故不書。凡諸侯有命告則書，不然則否。師出臧否，亦如之。雖及滅國，滅不告敗，勝不告克，不書于策。<AlignEnd Key="1480"/>
<AlignBegin Type="Time" Key="1481" RefId="魯隱公十一年十一月" Term="魯隱公十一年十一月"/>羽父請殺桓公，將以求大宰，公曰，為其少故也，吾將授之矣，使營菟裘，吾將老焉，羽父懼，反譖公于桓公，而請弒之，公之為公子也，與鄭人戰于狐壤，止焉，鄭人囚諸尹氏，賂尹氏，而禱於其主鍾巫，遂與尹氏歸，而立其主，十一月，公祭鍾巫，齊于社圃，館于寪氏，壬辰，羽父使賊弒公于寪氏，立桓公，而討寪氏，有死者，不書葬，不成喪也。<AlignEnd Key="1481"/>
</doc_content>
</document>
<document filename="ChunQiuZuoZhuan_00012">
<corpus>春秋左氏傳</corpus>
<title>魯桓公元年</title>
<doc_content>
<AlignBegin Type="Time" Key="1482" RefId="魯桓公元年正月" Term="魯桓公元年正月"/>元年春，公即位，修好于鄭。鄭人請復祀周公，卒易祊田。公許之。<AlignEnd Key="1482"/>
<AlignBegin Type="Time" Key="1483" RefId="魯桓公元年三月" Term="魯桓公元年三月"/>三月，鄭伯以璧假許田，為周公、祊故也。<AlignEnd Key="1483"/>
<AlignBegin Type="Time" Key="1484" RefId="魯桓公元年四月" Term="魯桓公元年四月"/>夏，四月，丁未，公及鄭伯盟于越，結祊成也。盟曰：「渝盟，無享國。」<AlignEnd Key="1484"/>
<AlignBegin Type="Time" Key="1485" RefId="魯桓公元年七月" Term="魯桓公元年七月"/>秋，大水。凡平原出水為大水。<AlignEnd Key="1485"/>
<AlignBegin Type="Time" Key="1486" RefId="魯桓公元年十月" Term="魯桓公元年十月"/>冬，鄭伯拜盟。<AlignEnd Key="1486"/>
<AlignBegin Type="Time" Key="1487" RefId="魯桓公元年十月" Term="魯桓公元年十月"/>宋華父督見孔父之妻于路，目逆而送之，曰：「美而艷。」<AlignEnd Key="1487"/>
</doc_content>
</document>
<document filename="ChunQiuZuoZhuan_00013">
<corpus>春秋左氏傳</corpus>
<title>魯桓公二年</title>
<doc_content>
<AlignBegin Type="Time" Key="1488" RefId="魯桓公二年正月" Term="魯桓公二年正月"/>二年，春，宋督攻孔氏，殺孔父而取其妻，公怒，督懼，遂弒殤公，君子以督為有無君之心，而後動於惡，故先書弒其君，會于稷，以成宋亂，為賂故，立華氏也，宋殤公立，十年十一戰，民不堪命，孔父嘉為司馬，督為大宰，故因民之不堪命，先宣言曰，司馬則然，已殺孔父而弒殤公，召莊公于鄭而立之，以親鄭，以郜大鼎賂公，齊陳鄭皆有賂，故遂相宋公，<AlignEnd Key="1488"/>
<AlignBegin Type="Time" Key="1489" RefId="魯桓公二年四月" Term="魯桓公二年四月"/>夏四月，取郜大鼎于宋。戊申，納于大廟。非禮也。臧哀伯諫曰：「君人者，將昭德塞違，以臨照百官，猶懼或失之。故昭令德以示子孫。是以清廟茅屋，大路越席，大羹不致，粢食不鑿，昭其儉也。袞、冕、黻、珽，帶、裳、幅、舄，衡、紞、紘、綖，昭其度也。藻、率、鞞、鞛，鞶、厲、游、纓，昭其數也。火、龍、黼、黻，昭其文也。五色比象，昭其物也。錫、鸞、和、鈴，昭其聲也。三辰旂旗，昭其明也。夫德，儉而有度，登降有數。文、物以紀之，聲、明以發之，以臨照百官，百官於是乎戒懼，而不敢易紀律。今滅德立違，而寘其賂器於大廟，以明示百官，百官象之，其又何誅焉？國家之敗，由官邪也。官之失德，寵賂章也。郜鼎在廟，章孰甚焉？武王克商，遷九鼎于雒邑，義士猶或非之，而況將昭違亂之賂器於大廟，其若之何？」公不聽。周內史聞之，曰：「臧孫達其有後於魯乎！君違，不忘諫之以德。」<AlignEnd Key="1489"/>
<AlignBegin Type="Time" Key="1490" RefId="魯桓公二年七月" Term="魯桓公二年七月"/>秋七月，杞侯來朝，不敬，杞侯歸，乃謀伐之。<AlignEnd Key="1490"/>
<AlignBegin Type="Time" Key="1491" RefId="魯桓公二年七月" Term="魯桓公二年七月"/>蔡侯、鄭伯會于鄧，始懼楚也。<AlignEnd Key="1491"/>
<AlignBegin Type="Time" Key="1492" RefId="魯桓公二年九月" Term="魯桓公二年九月"/>九月，入杞，討不敬也。<AlignEnd Key="1492"/>
<AlignBegin Type="Time" Key="1493" RefId="魯桓公二年九月" Term="魯桓公二年九月"/>公及戎盟于唐，修舊好也。<AlignEnd Key="1493"/>
<AlignBegin Type="Time" Key="1494" RefId="魯桓公二年十月" Term="魯桓公二年十月"/>冬，公至自唐，告于廟也。凡公行，告于宗廟；反行，飲至、舍爵，策勳焉，禮也。特相會，往來稱地，讓事也。自參以上，則往稱地，來稱會，成事也。<AlignEnd Key="1494"/>
<AlignBegin Type="Time" Key="1495" RefId="魯桓公二年十月" Term="魯桓公二年十月"/>初，晉穆侯之夫人姜氏，以條之役生太子，命之曰仇，其弟以千畝之戰生，命之曰成師。師服曰，異哉君之名子也，夫名以制義，義以出禮，禮以體政，政以正民，是以政成而民聽，易則生亂，嘉耦曰妃，怨耦曰仇，古之命也，今君命大子曰仇，弟曰成師，始兆亂矣，兄其替乎，惠之二十四年，晉始亂，故封桓叔于曲沃，靖侯之孫欒賓傅之，師服曰，吾聞國家之立也，本大而末小，是以能固，故天子建國，諸侯立家，卿置側室，大夫有貳宗，士有隸子弟，庶人工商，各有分親，皆有等衰，是以民服事其上，而下無覬覦，今晉，甸侯也，而建國，本既弱矣，其能久乎，惠之三十年，晉潘父弒昭侯而立桓叔，不克，晉人立孝侯，惠之四十五年，曲沃莊伯伐翼，弒孝侯，翼人立其弟鄂侯，鄂侯生哀侯，哀侯侵陘庭之田，陘庭南鄙，啟曲沃伐翼。<AlignEnd Key="1495"/>
</doc_content>
</document>
<document filename="ChunQiuZuoZhuan_00014">
<corpus>春秋左氏傳</corpus>
<title>魯桓公三年</title>
<doc_content>
<AlignBegin Type="Time" Key="1496" RefId="魯桓公三年正月" Term="魯桓公三年正月"/>三年春，曲沃武公伐翼，次于陘庭，韓萬御戎，梁弘為右，逐翼侯于汾隰，驂絓而止。夜獲之，及欒共叔。<AlignEnd Key="1496"/>
<AlignBegin Type="Time" Key="1497" RefId="魯桓公三年正月" Term="魯桓公三年正月"/>會于嬴，成昬于齊也。<AlignEnd Key="1497"/>
<AlignBegin Type="Time" Key="1498" RefId="魯桓公三年四月" Term="魯桓公三年四月"/>夏，齊侯、衛侯胥命于蒲，不盟也。<AlignEnd Key="1498"/>
<AlignBegin Type="Time" Key="1499" RefId="魯桓公三年四月" Term="魯桓公三年四月"/>公會杞侯于郕，杞求成也。<AlignEnd Key="1499"/>
<AlignBegin Type="Time" Key="1500" RefId="魯桓公三年七月" Term="魯桓公三年七月"/>秋，公子翬如齊逆女。修先君之好。故曰「公子」。齊侯送姜氏于讙，非禮也。凡公女嫁于敵國，姊妹，則上卿送之，以禮於先君；公子，則下卿送之。於大國，雖公子，亦上卿送之。於天子，則諸卿皆行，公不自送。於小國，則上大夫送之。<AlignEnd Key="1500"/>
<AlignBegin Type="Time" Key="1501" RefId="魯桓公三年十月" Term="魯桓公三年十月"/>冬，齊仲年來聘，致夫人也。<AlignEnd Key="1501"/>
<AlignBegin Type="Time" Key="1502" RefId="魯桓公三年十月" Term="魯桓公三年十月"/>芮伯萬之母芮姜惡芮伯之多寵人也，故逐之，出居于魏。<AlignEnd Key="1502"/>
</doc_content>
</document>
<document filename="ChunQiuZuoZhuan_00015">
<corpus>春秋左氏傳</corpus>
<title>魯桓公四年</title>
<doc_content>
<AlignBegin Type="Time" Key="1503" RefId="魯桓公四年正月" Term="魯桓公四年正月"/>四年春，正月，公狩于郎。書，時，禮也。<AlignEnd Key="1503"/>
<AlignBegin Type="Time" Key="1504" RefId="魯桓公四年四月" Term="魯桓公四年四月"/>夏，周宰渠伯糾來聘。父在，故名。<AlignEnd Key="1504"/>
<AlignBegin Type="Time" Key="1505" RefId="魯桓公四年七月" Term="魯桓公四年七月"/>秋，秦師侵芮，敗焉，小之也。<AlignEnd Key="1505"/>
<AlignBegin Type="Time" Key="1506" RefId="魯桓公四年十月" Term="魯桓公四年十月"/>冬，王師、秦師圍魏，執芮伯以歸。<AlignEnd Key="1506"/>
</doc_content>
</document>
<document filename="ChunQiuZuoZhuan_00016">
<corpus>春秋左氏傳</corpus>
<title>魯桓公五年</title>
<doc_content>
<AlignBegin Type="Time" Key="1507" RefId="魯桓公五年正月" Term="魯桓公五年正月"/>五年春正月，甲戌，己丑，陳侯鮑卒，再赴也。於是陳亂，文公子佗殺大子免而代之。公疾病而亂作，國人分散，故再赴。<AlignEnd Key="1507"/>
<AlignBegin Type="Time" Key="1508" RefId="魯桓公五年四月" Term="魯桓公五年四月"/>夏，齊侯、鄭伯朝于紀，欲以襲之。紀人知之。<AlignEnd Key="1508"/>
<AlignBegin Type="Time" Key="1509" RefId="魯桓公五年四月" Term="魯桓公五年四月"/>王奪鄭伯政，鄭伯不朝。<AlignEnd Key="1509"/>
<AlignBegin Type="Time" Key="1510" RefId="魯桓公五年七月" Term="魯桓公五年七月"/>秋，王以諸侯伐鄭，鄭伯禦之，王為中軍，虢公林父將右軍，蔡人，衛人，屬焉，周公黑肩將左軍，陳人屬焉，鄭子元請為左拒，以當蔡人，衛人，為右拒，以當陳人，曰，陳亂，民莫有鬥心，若先犯之，必奔，王卒顧之，必亂，蔡衛不枝，固將先奔，既而萃於王卒，可以集事，從之，曼伯為右拒，祭仲足為左拒，原繁，高渠彌，以中軍奉公為魚麗之陳，先偏後伍，伍承彌縫，戰于繻葛，命二拒曰，旝動而鼓，蔡衛陳皆奔，王卒亂，鄭師合以攻之，王卒大敗，祝聃射王中肩，王亦能軍，祝聃請從之，公曰，君子不欲多上人，況敢陵天子乎，苟自救也，社稷無隕多矣，夜，鄭伯使祭足勞王，且問左右。<AlignEnd Key="1510"/>
<AlignBegin Type="Time" Key="1511" RefId="魯桓公五年七月" Term="魯桓公五年七月"/>仍叔之子來聘，弱也。<AlignEnd Key="1511"/>
<AlignBegin Type="Time" Key="1512" RefId="魯桓公五年七月" Term="魯桓公五年七月"/>秋，大雩，書，不時也。凡祀，啟蟄而郊，龍見而雩，始殺而嘗，閉蟄而烝。過則書。<AlignEnd Key="1512"/>
<AlignBegin Type="Time" Key="1513" RefId="魯桓公五年十月" Term="魯桓公五年十月"/>冬，淳于公如曹。度其國危，遂不復。<AlignEnd Key="1513"/>
</doc_content>
</document>
<document filename="ChunQiuZuoZhuan_00017">
<corpus>春秋左氏傳</corpus>
<title>魯桓公六年</title>
<doc_content>
<AlignBegin Type="Time" Key="1514" RefId="魯桓公六年正月" Term="魯桓公六年正月"/>六年，春，自曹來朝。書曰：「寔來」，不復其國也。<AlignEnd Key="1514"/>
<AlignBegin Type="Time" Key="1515" RefId="魯桓公六年正月" Term="魯桓公六年正月"/>楚武王侵隨，使薳章求成焉，軍於瑕以待之。隨人使少師董成，鬬伯比言于楚子曰：「吾不得志於漢東也，我則使然。我張吾三軍而被吾甲兵，以武臨之；彼則懼而協以謀我，故難間也。漢東之國，隨為大，隨張，必棄小國。小國離，楚之利也。少師侈，請羸師以張之。」熊率且比曰：「季梁在，何益？」鬬伯比曰：「以為後圖，少師得其君。」王毀軍而納少師。少師歸，請追楚師。隨侯將許之，季梁止之曰：「天方授楚，楚之羸，其誘我也。君何急焉。臣聞小之能敵大也，小道大淫。所謂道，忠於民而信於神也；上思利民，忠也；祝史正辭，信也。今民餒而君逞欲，祝史矯舉以祭，臣不知其可也。」公曰：「吾牲牷肥腯，粢盛豐備，何則不信？」對曰：「夫民，神之主也。是以聖王先成民，而後致力於神。故奉牲以告曰，博碩肥腯，謂民力之普存也。謂其畜之碩大蕃滋也，謂其不疾瘯蠡也，謂其備腯咸有也。奉盛以告曰『絜粢豐盛』，謂其三時不害，而民和年豐也。奉酒醴以告曰，嘉栗旨酒，謂其上下皆有嘉德，而無違心也。所謂馨香，無讒慝也，故務其三時，脩其五教，親其九族，以致其禋祀。於是乎民和而神降之福，故動則有成。今民各有心，而鬼神乏主，君雖獨豐，其何福之有？君姑脩政而親兄弟之國，庶免於難。」隨侯懼而脩政，楚不敢伐。<AlignEnd Key="1515"/>
<AlignBegin Type="Time" Key="1516" RefId="魯桓公六年四月" Term="魯桓公六年四月"/>夏，會于成。紀來諮謀齊難也。<AlignEnd Key="1516"/>
<AlignBegin Type="Time" Key="1517" RefId="魯桓公六年六月" Term="魯桓公六年六月"/>北戎伐齊，齊使乞師于鄭，鄭大子忽帥師救齊。六月，大敗戎師，獲其二帥，大良，少良。甲首三百，以獻於齊。於是諸侯之大夫戍齊。齊人饋之餼，使魯為其班，後鄭。鄭忽以其有功也，怒。故有郎之師，公之未昏於齊也。齊侯欲以文姜妻鄭大子。大子忽辭，人問其故，大子曰：「人各有耦，齊大，非吾耦也。詩云『自求多福』，在我而已，大國何為？君子曰『善自為謀』」。及其敗戎師也，齊侯又請妻之，固辭。人問其故，大子曰：「無事於齊，吾猶不敢。今以君命，奔齊之急，而受室以歸，是以師昏也。民其謂我何？」遂辭諸鄭伯。<AlignEnd Key="1517"/>
<AlignBegin Type="Time" Key="1518" RefId="魯桓公六年七月" Term="魯桓公六年七月"/>秋，大閱，簡車馬也。<AlignEnd Key="1518"/>
<AlignBegin Type="Time" Key="1519" RefId="魯桓公六年九月" Term="魯桓公六年九月"/>九月，丁卯，子同生。以大子生之禮舉之，接以大牢。卜士負之，士妻食之，公與文姜宗婦命之。公問名於申繻，對曰：「名有五：有信，有義，有象，有假，有類。以名生為信，以德名為義，以類命為象。取於物為假，取於父為類。不以國，不以官，不以山川，不以隱疾，不以畜牲，不以器幣。周人以諱事神，名，終將諱之。故以國則廢名，以官則廢職，以山川則廢主，以畜牲則廢祀，以器幣則廢禮。晉以僖侯廢司徒，宋以武公廢司空，先君獻武廢二山。是以大物不可以命。」公曰：「是其生也，與吾同物，命之曰同。」<AlignEnd Key="1519"/>
<AlignBegin Type="Time" Key="1520" RefId="魯桓公六年十月" Term="魯桓公六年十月"/>冬，紀侯來朝。請王命以求成于齊，公告不能。<AlignEnd Key="1520"/>
</doc_content>
</document>
<document filename="ChunQiuZuoZhuan_00018">
<corpus>春秋左氏傳</corpus>
<title>魯桓公七年</title>
<doc_content>
<AlignBegin Type="Time" Key="1521" RefId="魯桓公七年正月" Term="魯桓公七年正月"/>七年春，穀伯、鄧侯來朝。名，賤之也。<AlignEnd Key="1521"/>
<AlignBegin Type="Time" Key="1522" RefId="魯桓公七年四月" Term="魯桓公七年四月"/>夏，盟、向求成于鄭，既而背之。<AlignEnd Key="1522"/>
<AlignBegin Type="Time" Key="1523" RefId="魯桓公七年七月" Term="魯桓公七年七月"/>秋，鄭人、齊人、衛人伐盟、向。王遷盟、向之民于郟。<AlignEnd Key="1523"/>
<AlignBegin Type="Time" Key="1524" RefId="魯桓公七年十月" Term="魯桓公七年十月"/>冬，曲沃伯誘晉小子侯，殺之。<AlignEnd Key="1524"/>
</doc_content>
</document>
<document filename="ChunQiuZuoZhuan_00019">
<corpus>春秋左氏傳</corpus>
<title>魯桓公八年</title>
<doc_content>
<AlignBegin Type="Time" Key="1525" RefId="魯桓公八年正月" Term="魯桓公八年正月"/>八年，春，滅翼。隨少師有寵。楚鬬伯比曰：「可矣。讎有釁，不可失也。」，<AlignEnd Key="1525"/>
<AlignBegin Type="Time" Key="1526" RefId="魯桓公八年四月" Term="魯桓公八年四月"/>夏，楚子合諸侯于沈鹿。黃隨不會，使薳章讓黃。楚子伐隨，軍於漢淮之間。季梁請下之，弗許而後戰，所以怒我而怠寇也。少師謂隨侯曰：「必速戰，不然，將失楚師。」隨侯禦之，望楚師，季梁曰：「楚人上左，君必左，無與王遇，且攻其右。右無良焉，必敗。偏敗，眾乃攜矣。」少師曰：「不當王，非敵也。」弗從。戰于速杞。隨師敗績，隨侯逸。鬬丹獲其戎車，與其戎右少師。<AlignEnd Key="1526"/>
<AlignBegin Type="Time" Key="1527" RefId="魯桓公八年七月" Term="魯桓公八年七月"/>秋，隨及楚平。楚子將不許。鬬伯比曰：「天去其疾矣，隨未可克也。」乃盟而還。<AlignEnd Key="1527"/>
<AlignBegin Type="Time" Key="1528" RefId="魯桓公八年十月" Term="魯桓公八年十月"/>冬，王命虢仲立晉哀侯之弟緡于晉。祭公來，遂逆王后于紀，禮也。<AlignEnd Key="1528"/>
<AlignBegin Type="Time" Key="1529" RefId="魯桓公八年十月" Term="魯桓公八年十月"/>祭公來，遂逆王后于紀，禮也。<AlignEnd Key="1529"/>
</doc_content>
</document>
<document filename="ChunQiuZuoZhuan_00020">
<corpus>春秋左氏傳</corpus>
<title>魯桓公九年</title>
<doc_content>
<AlignBegin Type="Time" Key="1530" RefId="魯桓公九年正月" Term="魯桓公九年正月"/>九年春，紀季姜歸於京師。凡諸侯之女行，唯王后書。<AlignEnd Key="1530"/>
<AlignBegin Type="Time" Key="1531" RefId="魯桓公九年正月" Term="魯桓公九年正月"/>巴子使韓服告于楚，請與鄧為好，楚子使道朔將巴客以聘於鄧，鄧南鄙鄾人，攻而奪之幣，殺道朔，及巴行人，楚子使薳章讓於鄧，鄧人弗受。夏，楚使鬥廉帥師，及巴師圍鄾，鄧養甥，聃甥，帥師救鄾，三逐巴師不克，鬥廉衡陳其師於巴師之中，以戰而北，鄧人逐之，背巴師，而夾攻之，鄧師大敗，鄾人宵潰。<AlignEnd Key="1531"/>
<AlignBegin Type="Time" Key="1532" RefId="魯桓公九年四月" Term="魯桓公九年四月"/>夏，楚使鬥廉帥師，及巴師圍鄾，鄧養甥，聃甥，帥師救鄾，三逐巴師不克，鬥廉衡陳其師於巴師之中，以戰而北，鄧人逐之，背巴師，而夾攻之，鄧師大敗，鄾人宵潰。<AlignEnd Key="1532"/>
<AlignBegin Type="Time" Key="1533" RefId="魯桓公九年七月" Term="魯桓公九年七月"/>秋，虢仲、芮伯、梁伯、荀侯、賈伯伐曲沃。<AlignEnd Key="1533"/>
<AlignBegin Type="Time" Key="1534" RefId="魯桓公九年十月" Term="魯桓公九年十月"/>冬，曹大子來朝，賓之以上卿，禮也。享曹大子，初獻，樂奏而歎。施父曰：「曹大子其有憂乎？非歎所也。」<AlignEnd Key="1534"/>
</doc_content>
</document>
<document filename="ChunQiuZuoZhuan_00021">
<corpus>春秋左氏傳</corpus>
<title>魯桓公十年</title>
<doc_content>
<AlignBegin Type="Time" Key="1535" RefId="魯桓公十年正月" Term="魯桓公十年正月"/>十年春，曹桓公卒。<AlignEnd Key="1535"/>
<AlignBegin Type="Time" Key="1536" RefId="魯桓公十年正月" Term="魯桓公十年正月"/>虢仲譖其大夫詹父于王。詹父有辭，以王師伐虢。<AlignEnd Key="1536"/>
<AlignBegin Type="Time" Key="1537" RefId="魯桓公十年四月" Term="魯桓公十年四月"/>夏，虢公出奔虞。<AlignEnd Key="1537"/>
<AlignBegin Type="Time" Key="1538" RefId="魯桓公十年七月" Term="魯桓公十年七月"/>秋，秦人納芮伯萬于芮。<AlignEnd Key="1538"/>
<AlignBegin Type="Time" Key="1539" RefId="魯桓公十年七月" Term="魯桓公十年七月"/>初，虞叔有玉，虞公求旃。弗獻。既而悔之。曰：「周諺有之：『匹夫無罪，懷璧其罪。』吾焉用此，其以賈害也？」乃獻。又求其寶劍。叔曰：「是無厭也。無厭，將及我。」遂伐虞公，故虞公出奔共池。<AlignEnd Key="1539"/>
<AlignBegin Type="Time" Key="1540" RefId="魯桓公十年十月" Term="魯桓公十年十月"/>冬，齊、衛、鄭來戰于郎，我有辭也，初，北戎病齊，諸侯救之。鄭公子忽有功焉。齊人餼諸侯，使魯次之。魯以周班後鄭。鄭人怒，請師于齊。齊人以衛師助之。故不稱侵伐。先書齊、衛，王爵也。<AlignEnd Key="1540"/>
</doc_content>
</document>
<document filename="ChunQiuZuoZhuan_00022">
<corpus>春秋左氏傳</corpus>
<title>魯桓公十一年</title>
<doc_content>
<AlignBegin Type="Time" Key="1541" RefId="魯桓公十一年正月" Term="魯桓公十一年正月"/>十一年春，齊、衛、鄭、宋盟于惡曹。<AlignEnd Key="1541"/>
<AlignBegin Type="Time" Key="1542" RefId="魯桓公十一年正月" Term="魯桓公十一年正月"/>楚屈瑕將盟貳、軫。鄖人軍于蒲騷，將與隨、絞、州、蓼伐楚師。莫敖患之。鬬廉曰：「鄖人軍其郊，必不誡，且日虞四邑之至也。君次於郊郢，以禦四邑。我以銳師宵加於鄖，鄖有虞心而恃其城，莫有鬥志。若敗鄖師，四邑必離。」莫敖曰：「盍請濟師于王？」對曰：「師克在和，不在眾。商、周之不敵，君之所聞也。成軍以出，又何濟焉？」莫敖曰：「卜之？」對曰：「卜以決疑，不疑何卜？」遂敗鄖師于蒲騷，卒盟而還。<AlignEnd Key="1542"/>
<AlignBegin Type="Time" Key="1543" RefId="魯桓公十一年正月" Term="魯桓公十一年正月"/>鄭昭公之敗北戎也，齊人將妻之，昭公辭。祭仲曰：「必取之。君多內寵，子無大援，將不立。三公子皆君也。」弗從。<AlignEnd Key="1543"/>
<AlignBegin Type="Time" Key="1544" RefId="魯桓公十一年四月" Term="魯桓公十一年四月"/>夏，鄭莊公卒，初，祭封人仲足有寵於莊公，莊公使為卿，為公娶鄧曼，生昭公，故祭仲立之，宋雍氏女於鄭莊公，曰雍姞，生厲公，雍氏宗有寵於宋莊公，故誘祭仲而執之，曰，不立突，將死，亦執厲公而求賂焉，祭仲與宋人盟，以厲公歸而立之。<AlignEnd Key="1544"/>
<AlignBegin Type="Time" Key="1545" RefId="魯桓公十一年九月" Term="魯桓公十一年九月"/>秋九月丁亥，昭公奔衛。己亥，厲公立。<AlignEnd Key="1545"/>
</doc_content>
</document>
<document filename="ChunQiuZuoZhuan_00023">
<corpus>春秋左氏傳</corpus>
<title>魯桓公十二年</title>
<doc_content>
<AlignBegin Type="Time" Key="1546" RefId="魯桓公十二年四月" Term="魯桓公十二年四月"/>十二年夏，盟于曲池，平杞、莒也。<AlignEnd Key="1546"/>
<AlignBegin Type="Time" Key="1547" RefId="魯桓公十二年七月" Term="魯桓公十二年七月"/>公欲平宋、鄭。秋，公及宋公盟於句瀆之丘。宋成未可知也，故又會於虛。<AlignEnd Key="1547"/>
<AlignBegin Type="Time" Key="1548" RefId="魯桓公十二年十月" Term="魯桓公十二年十月"/>冬，又會於龜。宋公辭平，故與鄭伯盟于武父。遂帥師而伐宋，戰焉，宋無信也。君子曰：「苟信不繼，盟無益也。《詩》云：『君子屢盟，亂是用長。』無信也。」<AlignEnd Key="1548"/>
<AlignBegin Type="Time" Key="1549" RefId="魯桓公十二年十月" Term="魯桓公十二年十月"/>楚伐絞，軍其南門。莫敖屈瑕曰：「絞小而輕，輕則寡謀，請無扞采樵者以誘之。」從之。絞人獲三十人。明日，絞人爭出，驅楚役徒於山中。楚人坐其北門，而覆諸山下，大敗之，為城下之盟而還。伐絞之役，楚師分涉于彭。羅人欲伐之，使伯嘉諜之，三巡數之。<AlignEnd Key="1549"/>
</doc_content>
</document>
<document filename="ChunQiuZuoZhuan_00024">
<corpus>春秋左氏傳</corpus>
<title>魯桓公十三年</title>
<doc_content>
<AlignBegin Type="Time" Key="1550" RefId="魯桓公十三年正月" Term="魯桓公十三年正月"/>十三年春，楚屈瑕伐羅，鬬伯比送之。還，謂其禦曰：「莫敖必敗。舉趾高，心不固矣。」遂見楚子曰：「必濟師。」楚子辭焉。入告夫人鄧曼。鄧曼曰：「大夫其非眾之謂，其謂君撫小民以信，訓諸司以德，而威莫敖以刑也。莫敖狃于蒲騷之役，將自用也，必小羅。君若不鎮撫，其不設備乎？夫固謂君訓眾而好鎮撫之，召諸司而勸之以令德，見莫敖而告諸天之不假易也。不然，夫豈不知楚師之盡行也？」楚子使賴人追之，不及。莫敖使徇于師曰：「諫者有刑。」及鄢，亂次以濟。遂無次，且不設備。及羅，羅與盧戎兩軍之。大敗之。莫敖縊于荒谷，群帥囚于冶父以聽刑。楚子曰：「孤之罪也。」皆免之。<AlignEnd Key="1550"/>
<AlignBegin Type="Time" Key="1551" RefId="魯桓公十三年正月" Term="魯桓公十三年正月"/>宋多責賂于鄭，鄭不堪命。故以紀、魯及齊與宋、衛、燕戰。不書所戰，後也。<AlignEnd Key="1551"/>
<AlignBegin Type="Time" Key="1552" RefId="魯桓公十三年正月" Term="魯桓公十三年正月"/>鄭人來請修好。<AlignEnd Key="1552"/>
</doc_content>
</document>
<document filename="ChunQiuZuoZhuan_00025">
<corpus>春秋左氏傳</corpus>
<title>魯桓公十四年</title>
<doc_content>
<AlignBegin Type="Time" Key="1553" RefId="魯桓公十四年正月" Term="魯桓公十四年正月"/>十四年春，會于曹。曹人致餼，禮也。<AlignEnd Key="1553"/>
<AlignBegin Type="Time" Key="1554" RefId="魯桓公十四年四月" Term="魯桓公十四年四月"/>夏，鄭子人來尋盟，且修曹之會。<AlignEnd Key="1554"/>
<AlignBegin Type="Time" Key="1555" RefId="魯桓公十四年八月" Term="魯桓公十四年八月"/>秋八月壬申，禦廩災。乙亥，嘗。書，不害也。<AlignEnd Key="1555"/>
<AlignBegin Type="Time" Key="1556" RefId="魯桓公十四年十月" Term="魯桓公十四年十月"/>冬，宋人以諸侯伐鄭，報宋之戰也。焚渠門，入，及大逵。伐東郊，取牛首。以大宮之椽歸，為盧門之椽。<AlignEnd Key="1556"/>
</doc_content>
</document>
<document filename="ChunQiuZuoZhuan_00026">
<corpus>春秋左氏傳</corpus>
<title>魯桓公十五年</title>
<doc_content>
<AlignBegin Type="Time" Key="1557" RefId="魯桓公十五年正月" Term="魯桓公十五年正月"/>十五年春，天王使家父來求車，非禮也。諸侯不貢車、服，天子不私求財。<AlignEnd Key="1557"/>
<AlignBegin Type="Time" Key="1558" RefId="魯桓公十五年正月" Term="魯桓公十五年正月"/>祭仲專，鄭伯患之，使其婿雍糾殺之。將享諸郊。雍姬知之，謂其母曰：「父與夫孰親？」其母曰：「人盡夫也，父一而已，胡可比也？」遂告祭仲曰：「雍氏舍其室而將享子於郊，吾惑之，以告。」祭仲殺雍糾，屍諸周氏之汪。公載以出，曰：「謀及婦人，宜其死也。」<AlignEnd Key="1558"/>
<AlignBegin Type="Time" Key="1559" RefId="魯桓公十五年四月" Term="魯桓公十五年四月"/>夏，厲公出奔蔡。<AlignEnd Key="1559"/>
<AlignBegin Type="Time" Key="1560" RefId="魯桓公十五年六月" Term="魯桓公十五年六月"/>六月乙亥，昭公入。<AlignEnd Key="1560"/>
<AlignBegin Type="Time" Key="1561" RefId="魯桓公十五年六月" Term="魯桓公十五年六月"/>許叔入于許。<AlignEnd Key="1561"/>
<AlignBegin Type="Time" Key="1562" RefId="魯桓公十五年六月" Term="魯桓公十五年六月"/>公會齊侯于艾，謀定許也。<AlignEnd Key="1562"/>
<AlignBegin Type="Time" Key="1563" RefId="魯桓公十五年七月" Term="魯桓公十五年七月"/>秋，鄭伯因櫟人殺檀伯，而遂居櫟。<AlignEnd Key="1563"/>
<AlignBegin Type="Time" Key="1564" RefId="魯桓公十五年十月" Term="魯桓公十五年十月"/>冬，會於衰，謀伐鄭，將納厲公也。弗克而還。<AlignEnd Key="1564"/>
</doc_content>
</document>
<document filename="ChunQiuZuoZhuan_00027">
<corpus>春秋左氏傳</corpus>
<title>魯桓公十六年</title>
<doc_content>
<AlignBegin Type="Time" Key="1565" RefId="魯桓公十六年正月" Term="魯桓公十六年正月"/>十六年春正月，會于曹，謀伐鄭也。<AlignEnd Key="1565"/>
<AlignBegin Type="Time" Key="1566" RefId="魯桓公十六年四月" Term="魯桓公十六年四月"/>夏，伐鄭。<AlignEnd Key="1566"/>
<AlignBegin Type="Time" Key="1567" RefId="魯桓公十六年七月" Term="魯桓公十六年七月"/>秋七月，公至自伐鄭，以飲至之禮也。<AlignEnd Key="1567"/>
<AlignBegin Type="Time" Key="1568" RefId="魯桓公十六年十月" Term="魯桓公十六年十月"/>冬，城向，書，時也。<AlignEnd Key="1568"/>
<AlignBegin Type="Time" Key="1569" RefId="魯桓公十六年十月" Term="魯桓公十六年十月"/>初，衛宣公烝于夷薑，生急子，屬諸右公子。為之娶于齊，而美，公取之，生壽及朔，屬壽于左公子。夷薑縊。宣姜與公子朔構急子。公使諸齊，使盜待諸莘，將殺之。壽子告之，使行。不可，曰：「棄父之命，惡用子矣！有無父之國則可也。」及行，飲以酒，壽子載其旌以先，盜殺之。急子至，曰：「我之求也。此何罪？請殺我乎！」又殺之。二公子故怨惠公。<AlignEnd Key="1569"/>
<AlignBegin Type="Time" Key="1570" RefId="魯桓公十六年十一月" Term="魯桓公十六年十一月"/>十一月，左公子泄、右公子職立公子黔牟。惠公奔齊。<AlignEnd Key="1570"/>
</doc_content>
</document>
<document filename="ChunQiuZuoZhuan_00028">
<corpus>春秋左氏傳</corpus>
<title>魯桓公十七年</title>
<doc_content>
<AlignBegin Type="Time" Key="1571" RefId="魯桓公十七年正月" Term="魯桓公十七年正月"/>十七年春，盟于黃，平齊、紀，且謀衛故也。<AlignEnd Key="1571"/>
<AlignBegin Type="Time" Key="1572" RefId="魯桓公十七年正月" Term="魯桓公十七年正月"/>乃邾儀父盟于趡，尋蔑之盟也。<AlignEnd Key="1572"/>
<AlignBegin Type="Time" Key="1573" RefId="魯桓公十七年四月" Term="魯桓公十七年四月"/>夏，及齊師戰于奚，疆事也。於是齊人侵魯疆，疆吏來告，公曰：「疆場之事，慎守其一，而備其不虞。姑盡所備焉。事至而戰，又何謁焉？」<AlignEnd Key="1573"/>
<AlignBegin Type="Time" Key="1574" RefId="魯桓公十七年四月" Term="魯桓公十七年四月"/>蔡桓侯卒。蔡人召蔡季于陳。<AlignEnd Key="1574"/>
<AlignBegin Type="Time" Key="1575" RefId="魯桓公十七年七月" Term="魯桓公十七年七月"/>秋，蔡季自陳歸於蔡，蔡人嘉之也。<AlignEnd Key="1575"/>
<AlignBegin Type="Time" Key="1576" RefId="魯桓公十七年七月" Term="魯桓公十七年七月"/>伐邾，宋志也。<AlignEnd Key="1576"/>
<AlignBegin Type="Time" Key="1577" RefId="魯桓公十七年十月" Term="魯桓公十七年十月"/>冬十月朔，日有食之。不書日，官失之也。天子有日官，諸侯有日禦。日官居卿以底日，禮也。日禦不失日，以授百官於朝。<AlignEnd Key="1577"/>
<AlignBegin Type="Time" Key="1578" RefId="魯桓公十七年十月" Term="魯桓公十七年十月"/>初，鄭伯將以高渠彌為卿，昭公惡之，固諫，不聽，昭公立，懼其殺己也。辛卯，弑昭公，而立公子亹。<AlignEnd Key="1578"/>
<AlignBegin Type="Time" Key="1579" RefId="魯桓公十七年十月" Term="魯桓公十七年十月"/>君子謂昭公知所惡矣。公子達曰：「高伯其為戮乎？複惡已甚矣。」<AlignEnd Key="1579"/>
</doc_content>
</document>
<document filename="ChunQiuZuoZhuan_00029">
<corpus>春秋左氏傳</corpus>
<title>魯桓公十八年</title>
<doc_content>
<AlignBegin Type="Time" Key="1580" RefId="魯桓公十八年正月" Term="魯桓公十八年正月"/>十八年春，公將有行，遂與姜氏如齊。申繻曰：「女有家，男有室，無相瀆也，謂之有禮。易此，必敗。」<AlignEnd Key="1580"/>
<AlignBegin Type="Time" Key="1581" RefId="魯桓公十八年正月" Term="魯桓公十八年正月"/>公會齊侯於濼，遂及文姜如齊。齊侯通焉。公謫之，以告。<AlignEnd Key="1581"/>
<AlignBegin Type="Time" Key="1582" RefId="魯桓公十八年四月" Term="魯桓公十八年四月"/>夏四月丙子，享公。使公子彭生乘公，公薨于車。魯人告于齊曰：「寡君畏君之威，不敢甯居，來修舊好，禮成而不反，無所歸咎，惡于諸侯。請以彭生除之。」齊人殺彭生。<AlignEnd Key="1582"/>
<AlignBegin Type="Time" Key="1583" RefId="魯桓公十八年七月" Term="魯桓公十八年七月"/>秋，齊侯師於首止；子亹會之，高渠彌相。七月戊戌，齊人殺子亹而轘高渠彌，祭仲逆鄭子于陳而立之。是行也，祭仲知之，故稱疾不往。人曰：「祭仲以知免。」仲曰：「信也。」<AlignEnd Key="1583"/>
<AlignBegin Type="Time" Key="1584" RefId="魯桓公十八年七月" Term="魯桓公十八年七月"/>周公欲弑莊王而立王子克。辛伯告王，遂與王殺周公黑肩。王子克奔燕。初，子儀有寵于桓王，桓王屬諸周公。辛伯諫曰：「並後、匹嫡、兩政、耦國，亂之本也。」周公弗從，故及。<AlignEnd Key="1584"/>
</doc_content>
</document>
<document filename="ChunQiuZuoZhuan_00030">
<corpus>春秋左氏傳</corpus>
<title>魯莊公元年</title>
<doc_content>
<AlignBegin Type="Time" Key="1585" RefId="魯莊公元年正月" Term="魯莊公元年正月"/>元年春，不稱即位，文薑出故也。<AlignEnd Key="1585"/>
<AlignBegin Type="Time" Key="1586" RefId="魯莊公元年三月" Term="魯莊公元年三月"/>三月，夫人孫于齊。不稱薑氏，絕不為親，禮也。<AlignEnd Key="1586"/>
<AlignBegin Type="Time" Key="1587" RefId="魯莊公元年七月" Term="魯莊公元年七月"/>秋，築王姬之館於外。為外，禮也。<AlignEnd Key="1587"/>
</doc_content>
</document>
<document filename="ChunQiuZuoZhuan_00031">
<corpus>春秋左氏傳</corpus>
<title>魯莊公二年</title>
<doc_content>
<AlignBegin Type="Time" Key="1588" RefId="魯莊公二年十月" Term="魯莊公二年十月"/>二年冬，夫人姜氏會齊侯於禚。書，奸也。<AlignEnd Key="1588"/>
</doc_content>
</document>
<document filename="ChunQiuZuoZhuan_00032">
<corpus>春秋左氏傳</corpus>
<title>魯莊公三年</title>
<doc_content>
<AlignBegin Type="Time" Key="1589" RefId="魯莊公三年正月" Term="魯莊公三年正月"/>三年春，溺會齊師伐衛，疾之也。<AlignEnd Key="1589"/>
<AlignBegin Type="Time" Key="1590" RefId="魯莊公三年五月" Term="魯莊公三年五月"/>夏五月，葬桓王，緩也。<AlignEnd Key="1590"/>
<AlignBegin Type="Time" Key="1591" RefId="魯莊公三年七月" Term="魯莊公三年七月"/>秋，紀季以酅入于齊，紀於是乎始判。<AlignEnd Key="1591"/>
<AlignBegin Type="Time" Key="1592" RefId="魯莊公三年十月" Term="魯莊公三年十月"/>冬，公次於滑，將會鄭伯，謀紀故也。鄭伯辭以難。凡師，一宿為舍，再宿為信，過信為次。<AlignEnd Key="1592"/>
</doc_content>
</document>
<document filename="ChunQiuZuoZhuan_00033">
<corpus>春秋左氏傳</corpus>
<title>魯莊公四年</title>
<doc_content>
<AlignBegin Type="Time" Key="1593" RefId="魯莊公四年三月" Term="魯莊公四年三月"/>四年春，王三月，楚武王荊屍，授師孑焉，以伐隨，將齊，入告夫人鄧曼曰：「餘心蕩。」鄧曼歎曰：「王祿盡矣。盈而蕩，天之道也。先君其知 之矣，故臨武事，將發大命，而蕩王心焉。若師徒無虧，王薨于行，國之福也。」王遂行，卒於樠木之下。令尹鬥祁、莫敖屈重除道、梁溠，營軍臨隨。隨人懼，行 成。莫敖以王命入盟隨侯，且請為會於漢汭，而還。濟漢而後發喪。<AlignEnd Key="1593"/>
<AlignBegin Type="Time" Key="1594" RefId="魯莊公四年四月" Term="魯莊公四年四月"/>紀侯不能下齊，以與紀季。夏，紀侯大去其國，違齊難也。<AlignEnd Key="1594"/>
</doc_content>
</document>
<document filename="ChunQiuZuoZhuan_00034">
<corpus>春秋左氏傳</corpus>
<title>魯莊公五年</title>
<doc_content>
<AlignBegin Type="Time" Key="1595" RefId="魯莊公五年七月" Term="魯莊公五年七月"/>五年秋，郳犁來來朝，名，未王命也。<AlignEnd Key="1595"/>
<AlignBegin Type="Time" Key="1596" RefId="魯莊公五年十月" Term="魯莊公五年十月"/>冬，伐衛納惠公也。<AlignEnd Key="1596"/>
</doc_content>
</document>
<document filename="ChunQiuZuoZhuan_00035">
<corpus>春秋左氏傳</corpus>
<title>魯莊公六年</title>
<doc_content>
<AlignBegin Type="Time" Key="1597" RefId="魯莊公六年正月" Term="魯莊公六年正月"/>六年春，王人救衛。<AlignEnd Key="1597"/>
<AlignBegin Type="Time" Key="1598" RefId="魯莊公六年四月" Term="魯莊公六年四月"/>夏，衛侯入，放公子黔牟于周，放甯跪于秦，殺左公子泄、右公子職，乃即位。<AlignEnd Key="1598"/>
<AlignBegin Type="Time" Key="1599" RefId="魯莊公六年四月" Term="魯莊公六年四月"/>君子以二公子之立黔牟為不度矣。夫能固位者，必度於本末而後立衷焉。不知其本，不謀。知本之不枝，弗強。《詩》云：「本枝百世。」<AlignEnd Key="1599"/>
<AlignBegin Type="Time" Key="1600" RefId="魯莊公六年十月" Term="魯莊公六年十月"/>冬，齊人來歸衛寶，文薑請之也。<AlignEnd Key="1600"/>
<AlignBegin Type="Time" Key="1601" RefId="魯莊公六年十月" Term="魯莊公六年十月"/>楚文王伐申，過鄧。鄧祁侯曰：「吾甥也。」止而享之。騅甥、聃甥、養甥請殺楚子，鄧侯弗許。三甥曰：「亡鄧國者，必此人也。若不早圖，後君噬 齊。其及圖之乎？圖之，此為時矣。」鄧侯曰：「人將不食吾餘。」對曰：「若不從三臣，抑社稷實不血食，而君焉取餘？」弗從。還年，楚子伐鄧。十六年，楚複 伐鄧，滅之。<AlignEnd Key="1601"/>
</doc_content>
</document>
<document filename="ChunQiuZuoZhuan_00036">
<corpus>春秋左氏傳</corpus>
<title>魯莊公七年</title>
<doc_content>
<AlignBegin Type="Time" Key="1602" RefId="魯莊公七年正月" Term="魯莊公七年正月"/>七年春，文姜會齊侯于防，齊志也。<AlignEnd Key="1602"/>
<AlignBegin Type="Time" Key="1603" RefId="魯莊公七年四月" Term="魯莊公七年四月"/>夏，恒星不見，夜明也。星隕如雨，與雨偕也。<AlignEnd Key="1603"/>
<AlignBegin Type="Time" Key="1604" RefId="魯莊公七年七月" Term="魯莊公七年七月"/>秋，無麥苗，不害嘉穀也。<AlignEnd Key="1604"/>
</doc_content>
</document>
<document filename="ChunQiuZuoZhuan_00037">
<corpus>春秋左氏傳</corpus>
<title>魯莊公八年</title>
<doc_content>
<AlignBegin Type="Time" Key="1605" RefId="魯莊公八年正月" Term="魯莊公八年正月"/>八年春，治兵於廟，禮也。<AlignEnd Key="1605"/>
<AlignBegin Type="Time" Key="1606" RefId="魯莊公八年四月" Term="魯莊公八年四月"/>夏，師及齊師圍郕。郕降于齊師。仲慶父請伐齊師。公曰：「不可。我實不德，齊師何罪？罪我之由。《夏書》曰：『皋陶邁種德，德，乃降。』姑務修德以待時乎。」<AlignEnd Key="1606"/>
<AlignBegin Type="Time" Key="1607" RefId="魯莊公八年七月" Term="魯莊公八年七月"/>秋，師還。君子是以善魯莊公。<AlignEnd Key="1607"/>
<AlignBegin Type="Time" Key="1608" RefId="魯莊公八年七月" Term="魯莊公八年七月"/>齊侯使連稱、管至父戍葵丘。瓜時而往，曰：「及瓜而代。」期戍，公問不至。請代，弗許。故謀作亂。<AlignEnd Key="1608"/>
<AlignBegin Type="Time" Key="1609" RefId="魯莊公八年七月" Term="魯莊公八年七月"/>僖公之母弟曰夷仲年，生公孫無知，有寵於僖公，衣服禮秩如適。襄公絀之。二人因之以作亂。連稱有從妹在公宮，無寵，使間公，曰：「捷，吾以女為夫人。」<AlignEnd Key="1609"/>
<AlignBegin Type="Time" Key="1610" RefId="魯莊公八年十二月" Term="魯莊公八年十二月"/>冬十二月，齊侯游于姑棼，遂田于貝丘。見大豕，從者曰：「公子彭生也。」公怒曰：「彭生敢見！」射之，豕人立而啼。公懼，墜于車，傷足喪屨。 反，誅屨于徒人費。弗得，鞭之，見血。走出，遇賊於門，劫而束之。費曰：「我奚禦哉！」袒而示之背，信之。費請先入，伏公而出，鬥，死於門中。石之紛如死 於階下。遂入，殺孟陽於床。曰：「非君也，不類。」見公之足於戶下，遂弑之，而立無知。<AlignEnd Key="1610"/>
<AlignBegin Type="Time" Key="1611" RefId="魯莊公八年十二月" Term="魯莊公八年十二月"/>初、襄公立，無常。鮑叔牙曰：「君使民慢，亂將作矣。」奉公子小白出奔莒。亂作，管夷吾、召忽奉公子糾來奔。<AlignEnd Key="1611"/>
<AlignBegin Type="Time" Key="1612" RefId="魯莊公八年十二月" Term="魯莊公八年十二月"/>初，公孫無知虐於雍廩。<AlignEnd Key="1612"/>
</doc_content>
</document>
<document filename="ChunQiuZuoZhuan_00038">
<corpus>春秋左氏傳</corpus>
<title>魯莊公九年</title>
<doc_content>
<AlignBegin Type="Time" Key="1613" RefId="魯莊公九年正月" Term="魯莊公九年正月"/>九年春，雍廩殺無知。<AlignEnd Key="1613"/>
<AlignBegin Type="Time" Key="1614" RefId="魯莊公九年正月" Term="魯莊公九年正月"/>公及齊大夫盟于既，齊無君也。<AlignEnd Key="1614"/>
<AlignBegin Type="Time" Key="1615" RefId="魯莊公九年四月" Term="魯莊公九年四月"/>夏，公伐齊，納子糾。桓公自莒先入。<AlignEnd Key="1615"/>
<AlignBegin Type="Time" Key="1616" RefId="魯莊公九年七月" Term="魯莊公九年七月"/>秋，師及齊師戰于乾時，我師敗績，公喪戎路，傳乘而歸。秦子、梁子以公旗辟於下道，是以皆止。<AlignEnd Key="1616"/>
<AlignBegin Type="Time" Key="1617" RefId="魯莊公九年七月" Term="魯莊公九年七月"/>鮑叔帥師來言曰：「子糾，親也，請君討之。管、召、仇也，請受而甘心焉。」乃殺子糾于生竇，召忽死之。管仲請囚，鮑叔受之，乃堂阜而稅之。歸而以告曰：「管夷吾治于高傒，使相可也。」公從之。<AlignEnd Key="1617"/>
</doc_content>
</document>
<document filename="ChunQiuZuoZhuan_00039">
<corpus>春秋左氏傳</corpus>
<title>魯莊公十年</title>
<doc_content>
<AlignBegin Type="Time" Key="1618" RefId="魯莊公十年正月" Term="魯莊公十年正月"/>十年春，齊師伐我。公將戰，曹劌請見。其鄉人曰：「肉食者謀之，又何間焉。劌曰：「肉食者鄙，未能遠謀。」乃入見。問何以戰。公曰：「衣食所安，弗敢專也，必以分人。」對曰：「小惠未遍，民弗從也。」公曰：「犧牲玉帛，弗敢加也，必以信。」對曰：「小信未孚，神弗福也。」公曰：「小大之獄，雖不能察，必以情。」對曰：「忠之屬也，可以一戰，戰則請從。」<AlignEnd Key="1618"/>
<AlignBegin Type="Time" Key="1619" RefId="魯莊公十年正月" Term="魯莊公十年正月"/>公與之乘。戰於長勺。公將鼓之。劌曰；「未可。」齊人三鼓，劌曰：「可矣。」齊師敗績。公將馳之。劌曰：「未可。」下，視其轍，登，軾而望之，曰：「可矣。」遂逐齊師。<AlignEnd Key="1619"/>
<AlignBegin Type="Time" Key="1620" RefId="魯莊公十年正月" Term="魯莊公十年正月"/>既克，公問其故。對曰：「夫戰，勇氣也，一鼓作氣，再而衰，三而竭。彼竭我盈，故克之。夫大國難測也，懼有伏焉。吾視其轍亂，望其旗靡，故逐之。」<AlignEnd Key="1620"/>
<AlignBegin Type="Time" Key="1621" RefId="魯莊公十年六月" Term="魯莊公十年六月"/>夏六月，齊師、宋師次於郎。公子偃曰：「宋師不整，可敗也。宋敗，齊必還，請擊之。」公弗許。自雩門竊出，蒙皋比而先犯之。公從之。大敗宋師於乘丘。齊師乃還。<AlignEnd Key="1621"/>
<AlignBegin Type="Time" Key="1622" RefId="魯莊公十年九月" Term="魯莊公十年九月"/>蔡哀侯娶于陳，息侯亦娶焉。息媯將歸，過蔡。蔡侯曰：「吾姨也。」止而見之，弗賓。息侯聞之，怒，使謂楚文王曰：「伐我，吾求救于蔡而伐之。」楚子從之。秋九月，楚敗蔡師於莘，以蔡侯獻舞歸。<AlignEnd Key="1622"/>
<AlignBegin Type="Time" Key="1623" RefId="魯莊公十年十月" Term="魯莊公十年十月"/>齊侯之出也，過譚，譚不禮焉。及其入也，諸侯皆賀，譚又不至。冬，齊師滅譚，譚無禮也。譚子奔莒，同盟故也。<AlignEnd Key="1623"/>
</doc_content>
</document>
<document filename="ChunQiuZuoZhuan_00040">
<corpus>春秋左氏傳</corpus>
<title>魯莊公十一年</title>
<doc_content>
<AlignBegin Type="Time" Key="1624" RefId="魯莊公十一年四月" Term="魯莊公十一年四月"/>十一年夏，宋為乘丘之役故侵我。公禦之，宋師未陳而薄之，敗諸鄑。<AlignEnd Key="1624"/>
<AlignBegin Type="Time" Key="1625" RefId="魯莊公十一年四月" Term="魯莊公十一年四月"/>凡師，敵未陳曰敗某師，皆陳曰戰，大崩曰敗績，得人雋曰克，覆而敗之曰取某師，京師敗曰王師敗績於某。<AlignEnd Key="1625"/>
<AlignBegin Type="Time" Key="1626" RefId="魯莊公十一年七月" Term="魯莊公十一年七月"/>秋，宋大水。公使吊焉，曰：「天作淫雨，害于粢盛，若之何不吊？」對曰：「孤實不敬，天降之災，又以為君憂，拜命之辱。」臧文仲曰：「宋其興 乎。禹、湯罪己，其興也悖焉；桀、紂罪人，其亡也忽焉。且列國有凶稱孤，禮也。言懼而名禮，其庶乎。」既而聞之曰公子禦說之辭也。臧孫達曰：「是宜為君， 有恤民之心。」<AlignEnd Key="1626"/>
<AlignBegin Type="Time" Key="1627" RefId="魯莊公十一年十月" Term="魯莊公十一年十月"/>冬，齊侯來逆共姬。<AlignEnd Key="1627"/>
<AlignBegin Type="Time" Key="1628" RefId="魯莊公十一年十月" Term="魯莊公十一年十月"/>乘丘之役，公之金僕姑射南宮長萬，公右遄孫生搏之。宋人請之，宋公靳之，曰：「始吾敬子，今子，魯囚也。吾弗敬子矣。」病之。<AlignEnd Key="1628"/>
</doc_content>
</document>
<document filename="ChunQiuZuoZhuan_00041">
<corpus>春秋左氏傳</corpus>
<title>魯莊公十二年</title>
<doc_content>
<AlignBegin Type="Time" Key="1629" RefId="魯莊公十二年七月" Term="魯莊公十二年七月"/>十二年秋，宋萬弑閔公于蒙澤。遇仇牧於門，批而殺之。遇大宰督於東宮之西，又殺之。立子遊。群公子奔蕭。公子禦說奔亳。南宮牛、猛獲帥師圍亳。<AlignEnd Key="1629"/>
<AlignBegin Type="Time" Key="1630" RefId="魯莊公十二年十月" Term="魯莊公十二年十月"/>冬十月，蕭叔大心及戴、武、宣、穆、莊之族以曹師伐之。殺南宮牛于師，殺子游于宋，立桓公。猛獲奔衛。南宮萬奔陳，以乘車輦其母，一日而至。<AlignEnd Key="1630"/>
<AlignBegin Type="Time" Key="1631" RefId="魯莊公十二年十月" Term="魯莊公十二年十月"/>宋人請猛獲于衛，衛人欲勿與，石祁子曰：「不可。天下之惡一也，惡于宋而保於我，保之何補？得一夫而失一國，與惡而棄好，非謀也。」衛人歸之。亦請南宮萬于陳，以賂。陳人使婦人飲之酒，而以犀革裹之。比及宋手足皆見。宋人皆醢之。<AlignEnd Key="1631"/>
</doc_content>
</document>
<document filename="ChunQiuZuoZhuan_00042">
<corpus>春秋左氏傳</corpus>
<title>魯莊公十三年</title>
<doc_content>
<AlignBegin Type="Time" Key="1632" RefId="魯莊公十三年正月" Term="魯莊公十三年正月"/>十三年春，會於北杏，以平宋亂。遂人不至。<AlignEnd Key="1632"/>
<AlignBegin Type="Time" Key="1633" RefId="魯莊公十三年四月" Term="魯莊公十三年四月"/>夏，齊人滅遂而戍之。<AlignEnd Key="1633"/>
<AlignBegin Type="Time" Key="1634" RefId="魯莊公十三年十月" Term="魯莊公十三年十月"/>冬，盟于柯，始及齊平也。<AlignEnd Key="1634"/>
<AlignBegin Type="Time" Key="1635" RefId="魯莊公十三年十月" Term="魯莊公十三年十月"/>宋人背北杏之會。<AlignEnd Key="1635"/>
</doc_content>
</document>
<document filename="ChunQiuZuoZhuan_00043">
<corpus>春秋左氏傳</corpus>
<title>魯莊公十四年</title>
<doc_content>
<AlignBegin Type="Time" Key="1636" RefId="魯莊公十四年正月" Term="魯莊公十四年正月"/>十四年春，諸侯伐宋，齊請師于周。<AlignEnd Key="1636"/>
<AlignBegin Type="Time" Key="1637" RefId="魯莊公十四年四月" Term="魯莊公十四年四月"/>夏，單伯會之，取成于宋而還。<AlignEnd Key="1637"/>
<AlignBegin Type="Time" Key="1638" RefId="魯莊公十四年六月" Term="魯莊公十四年六月"/>鄭厲公自櫟侵鄭，及大陵，獲傅瑕。傅瑕曰：「苟舍我，吾請納君。」與之盟而赦之。六月甲子，傅瑕殺鄭子及其二子而納厲公。<AlignEnd Key="1638"/>
<AlignBegin Type="Time" Key="1639" RefId="魯莊公十四年六月" Term="魯莊公十四年六月"/>初，內蛇與外蛇鬥于鄭南門中，內蛇死。六年而厲公入。公聞之，問于申繻曰：「猶有妖乎？」對曰：「人之所忌，其氣焰以取之，妖由人興也。人無釁焉，妖不自作。人棄常則妖興，故有妖。」<AlignEnd Key="1639"/>
<AlignBegin Type="Time" Key="1640" RefId="魯莊公十四年六月" Term="魯莊公十四年六月"/>厲公入，遂殺傅瑕。使謂原繁曰：「傅瑕貳，周有常刑，既伏其罪矣。納我而無二心者，吾皆許之上大夫之事，吾願與伯父圖之。且寡人出，伯父無裏 言，入，又不念寡人，寡人憾焉。」對曰：「先君桓公命我先人典司宗祏。社稷有主而外其心，其何貳如之？苟主社稷，國內之民其誰不為臣？臣無二心，天之制 也。子儀在位十四年矣，而謀召君者，庸非二乎。莊公之子猶有八人，若皆以官爵行賂勸貳而可以濟事，君其若之何？臣聞命矣。」乃縊而死。<AlignEnd Key="1640"/>
<AlignBegin Type="Time" Key="1641" RefId="魯莊公十四年七月" Term="魯莊公十四年七月"/>蔡哀侯為莘故，繩息媯以語楚子。楚子如息，以食入享，遂滅息。以息媯歸，生堵敖及成王焉，未言。楚子問之，對曰：「吾一婦人而事二夫，縱弗能死，其又奚言？」楚子以蔡侯滅息，遂伐蔡。秋七月，楚入蔡。<AlignEnd Key="1641"/>
<AlignBegin Type="Time" Key="1642" RefId="魯莊公十四年七月" Term="魯莊公十四年七月"/>君子曰：「《商書》所謂『惡之易也，如火之燎于原，不可鄉邇，其猶可撲滅』者，其如蔡哀侯乎。」<AlignEnd Key="1642"/>
<AlignBegin Type="Time" Key="1643" RefId="魯莊公十四年十月" Term="魯莊公十四年十月"/>冬，會于鄄，宋服故也。<AlignEnd Key="1643"/>
</doc_content>
</document>
<document filename="ChunQiuZuoZhuan_00044">
<corpus>春秋左氏傳</corpus>
<title>魯莊公十五年</title>
<doc_content>
<AlignBegin Type="Time" Key="1644" RefId="魯莊公十五年正月" Term="魯莊公十五年正月"/>十五年春，復會焉，齊始霸也。<AlignEnd Key="1644"/>
<AlignBegin Type="Time" Key="1645" RefId="魯莊公十五年七月" Term="魯莊公十五年七月"/>秋，諸侯為宋伐郳。鄭人間之而侵宋。<AlignEnd Key="1645"/>
</doc_content>
</document>
<document filename="ChunQiuZuoZhuan_00045">
<corpus>春秋左氏傳</corpus>
<title>魯莊公十六年</title>
<doc_content>
<AlignBegin Type="Time" Key="1646" RefId="魯莊公十六年四月" Term="魯莊公十六年四月"/>十六年夏，諸侯伐鄭，宋故也。<AlignEnd Key="1646"/>
<AlignBegin Type="Time" Key="1647" RefId="魯莊公十六年七月" Term="魯莊公十六年七月"/>鄭伯自櫟入，緩告于楚。秋，楚伐鄭，及櫟，為不禮故也。<AlignEnd Key="1647"/>
<AlignBegin Type="Time" Key="1648" RefId="魯莊公十六年九月" Term="魯莊公十六年九月"/>鄭伯治與于雍糾之亂者。九月，殺公子閼，刖強鉏。公父定叔出奔衛。三年而複之，曰：「不可使共叔無後於鄭。」使以十月入，曰：「良月也，就盈數焉。」<AlignEnd Key="1648"/>
<AlignBegin Type="Time" Key="1649" RefId="魯莊公十六年九月" Term="魯莊公十六年九月"/>君子謂：「強鉏不能衛其足。」<AlignEnd Key="1649"/>
<AlignBegin Type="Time" Key="1650" RefId="魯莊公十六年十月" Term="魯莊公十六年十月"/>冬，同盟于幽，鄭成也。<AlignEnd Key="1650"/>
<AlignBegin Type="Time" Key="1651" RefId="魯莊公十六年十月" Term="魯莊公十六年十月"/>王使虢公命曲沃伯以一軍為晉侯。<AlignEnd Key="1651"/>
<AlignBegin Type="Time" Key="1652" RefId="魯莊公十六年十月" Term="魯莊公十六年十月"/>初，晉武公伐夷，執夷詭諸。蒍國請而免之。既而弗報。故子國作亂，謂晉人曰：「與我伐夷而取其地。」遂以晉師伐夷，殺夷詭諸。周公忌父出奔虢。惠王立而複之。<AlignEnd Key="1652"/>
</doc_content>
</document>
<document filename="ChunQiuZuoZhuan_00046">
<corpus>春秋左氏傳</corpus>
<title>魯莊公十七年</title>
<doc_content>
<AlignBegin Type="Time" Key="1653" RefId="魯莊公十七年正月" Term="魯莊公十七年正月"/>十七年春，齊人執鄭詹，鄭不朝也。<AlignEnd Key="1653"/>
<AlignBegin Type="Time" Key="1654" RefId="魯莊公十七年四月" Term="魯莊公十七年四月"/>夏，遂因氏，頜氏、工婁氏、須遂氏饗齊戍，醉而殺之，齊人殲焉。<AlignEnd Key="1654"/>
</doc_content>
</document>
<document filename="ChunQiuZuoZhuan_00047">
<corpus>春秋左氏傳</corpus>
<title>魯莊公十八年</title>
<doc_content>
<AlignBegin Type="Time" Key="1655" RefId="魯莊公十八年正月" Term="魯莊公十八年正月"/>十八年春，虢公、晉侯朝王，王饗醴，命之宥，皆賜玉五玨，馬三匹。非禮也。王命諸侯，名位不同，禮亦異數，不以禮假人。<AlignEnd Key="1655"/>
<AlignBegin Type="Time" Key="1656" RefId="魯莊公十八年正月" Term="魯莊公十八年正月"/>虢公、晉侯、鄭伯使原莊公逆王后于陳。陳媯歸於京師，實惠後。<AlignEnd Key="1656"/>
<AlignBegin Type="Time" Key="1657" RefId="魯莊公十八年四月" Term="魯莊公十八年四月"/>夏，公追戎於濟西。不言其來，諱之也。<AlignEnd Key="1657"/>
<AlignBegin Type="Time" Key="1658" RefId="魯莊公十八年七月" Term="魯莊公十八年七月"/>秋，有蜮，為災也。<AlignEnd Key="1658"/>
<AlignBegin Type="Time" Key="1659" RefId="魯莊公十八年十月" Term="魯莊公十八年十月"/>初，楚武王克權，使鬭緡尹之。以叛，圍而殺之。遷權於那處，使閻敖尹之。及文王即位，與巴人伐申而驚其師。巴人叛楚而伐那處，取之，遂門于楚。閻敖遊湧而逸。楚子殺之，其族為亂。冬，巴人因之以伐楚。<AlignEnd Key="1659"/>
</doc_content>
</document>
<document filename="ChunQiuZuoZhuan_00048">
<corpus>春秋左氏傳</corpus>
<title>魯莊公十九年</title>
<doc_content>
<AlignBegin Type="Time" Key="1660" RefId="魯莊公十九年正月" Term="魯莊公十九年正月"/>十九年春，楚子禦之，大敗於津。還，鬻拳弗納。送伐黃，敗黃師於碏陵。還，及湫，有疾。<AlignEnd Key="1660"/>
<AlignBegin Type="Time" Key="1661" RefId="魯莊公十九年六月" Term="魯莊公十九年六月"/>夏六月庚申卒，鬻拳葬諸夕室，亦自殺也，而葬於絰皇。初，鬻拳強諫楚子，楚子弗從，臨之以兵，懼而從之。鬻拳曰：「吾懼君以兵，罪莫大焉。」遂自刖也。楚人以為大閽，謂之大伯，使其後掌之。君子「鬻拳可謂愛君矣，諫以自納于刑，刑猶不忘納君於善。」<AlignEnd Key="1661"/>
<AlignBegin Type="Time" Key="1662" RefId="魯莊公十九年六月" Term="魯莊公十九年六月"/>初，王姚嬖于莊王，生子頹。子頹有寵，蒍國為之師。及惠王即位。取蒍國之圃以為囿，邊伯之宮近于王宮，王取之。王奪子禽祝跪與詹父田，而收膳夫 之秩。故蒍國、邊伯、石速、詹父、子禽祝跪作亂，因蘇氏。<AlignEnd Key="1662"/>
<AlignBegin Type="Time" Key="1663" RefId="魯莊公十九年七月" Term="魯莊公十九年七月"/>秋，五大夫奉子頹以伐王，不克，出奔溫。蘇子奉子頹以奔衛。衛師、燕師伐周。<AlignEnd Key="1663"/>
<AlignBegin Type="Time" Key="1664" RefId="魯莊公十九年十月" Term="魯莊公十九年十月"/>冬，立子頹。<AlignEnd Key="1664"/>
</doc_content>
</document>
<document filename="ChunQiuZuoZhuan_00049">
<corpus>春秋左氏傳</corpus>
<title>魯莊公二十年</title>
<doc_content>
<AlignBegin Type="Time" Key="1665" RefId="魯莊公二十年正月" Term="魯莊公二十年正月"/>二十年春，鄭伯和王室，不克。執燕仲父。<AlignEnd Key="1665"/>
<AlignBegin Type="Time" Key="1666" RefId="魯莊公二十年四月" Term="魯莊公二十年四月"/>夏，鄭伯遂以王歸，王處於櫟。<AlignEnd Key="1666"/>
<AlignBegin Type="Time" Key="1667" RefId="魯莊公二十年七月" Term="魯莊公二十年七月"/>秋，王及鄭伯入于鄔。遂入成周，取其寶器而還。<AlignEnd Key="1667"/>
<AlignBegin Type="Time" Key="1668" RefId="魯莊公二十年十月" Term="魯莊公二十年十月"/>冬，王子頹享五大夫，樂及遍舞。鄭伯聞之，見虢叔，曰：「寡人聞之，哀樂失時，殃咎必至。今王子頹歌舞不倦，樂禍也。夫司寇行戮，君為之不舉，而況敢樂禍乎！奸王之位，禍孰大焉？臨禍忘憂，憂必及之。盍納王乎？」虢公曰：「寡人之願也。」<AlignEnd Key="1668"/>
</doc_content>
</document>
<document filename="ChunQiuZuoZhuan_00050">
<corpus>春秋左氏傳</corpus>
<title>魯莊公二十一年</title>
<doc_content>
<AlignBegin Type="Time" Key="1669" RefId="魯莊公二十一年正月" Term="魯莊公二十一年正月"/>二十一年春，胥命於弭。<AlignEnd Key="1669"/>
<AlignBegin Type="Time" Key="1670" RefId="魯莊公二十一年五月" Term="魯莊公二十一年五月"/>夏，同伐王城。鄭伯將王，自圉門入，虢叔自北門入，殺王子頹及五大夫。鄭伯享王于闕西辟，樂備。王與之武公之略，自虎牢以東。原伯曰：「鄭伯效尤，其亦將有咎。」五月，鄭厲公卒。<AlignEnd Key="1670"/>
<AlignBegin Type="Time" Key="1671" RefId="魯莊公二十一年五月" Term="魯莊公二十一年五月"/>王巡虢守。虢公為王宮于玤，王與之酒泉。鄭伯之享王也，王以后之鞶鑒予之。虢公請器，王予之爵。鄭伯由是始惡于王。<AlignEnd Key="1671"/>
<AlignBegin Type="Time" Key="1672" RefId="魯莊公二十一年十月" Term="魯莊公二十一年十月"/>冬，王歸自虢。<AlignEnd Key="1672"/>
</doc_content>
</document>
<document filename="ChunQiuZuoZhuan_00051">
<corpus>春秋左氏傳</corpus>
<title>魯莊公二十二年</title>
<doc_content>
<AlignBegin Type="Time" Key="1673" RefId="魯莊公二十二年正月" Term="魯莊公二十二年正月"/>二十二年春，陳人殺其大子禦寇，陳公子完與顓孫奔齊。顓孫自齊來奔。<AlignEnd Key="1673"/>
<AlignBegin Type="Time" Key="1674" RefId="魯莊公二十二年正月" Term="魯莊公二十二年正月"/>齊侯使敬仲為卿。辭曰：「羈旅之臣，幸若獲宥，及於寬政，赦其不閑於教訓而免於罪戾，弛於負擔，君之惠也，所獲多矣。敢辱高位，以速官謗。請以死告。《詩》云：『翹翹車乘，招我以弓，豈不欲往，畏我友朋。』」使為工正。<AlignEnd Key="1674"/>
<AlignBegin Type="Time" Key="1675" RefId="魯莊公二十二年正月" Term="魯莊公二十二年正月"/>飲桓公酒，樂。公曰：「以火繼之。」辭曰：「臣卜其晝，未卜其夜，不敢。」君子曰：「酒以成禮，不繼以淫，義也。以君成禮，弗納於淫，仁也。」<AlignEnd Key="1675"/>
<AlignBegin Type="Time" Key="1676" RefId="魯莊公二十二年正月" Term="魯莊公二十二年正月"/>初，懿氏卜妻敬仲，其妻占之，曰：「吉，是謂『鳳皇於飛，和鳴鏘鏘，有媯之後，將育于薑。五世其昌，並於正卿。八世之後，莫之與京。』」陳厲 公，蔡出也。故蔡人殺五父而立之，生敬仲。其少也。周史有以《周易》見陳侯者，陳侯使筮之，遇《觀》之《否》。曰：「是謂『觀國之光，利用賓于王。』代陳 有國乎。不在此，其在異國；非此其身，在其子孫。光，遠而自他有耀者也。《坤》，土也。《巽》，風也。《乾》，天也。風為天於土上，山也。有山之材而照之 以天光，於是乎居土上，故曰：『觀國之光，利用賓于王。』庭實旅百，奉之以玉帛，天地之美具焉，故曰：『利用賓于王。』猶有觀焉，故曰其在後乎。風行而著 於土，故曰其在異國乎。若在異國，必薑姓也。姜，大嶽之後也。山嶽則配天，物莫能兩大。陳衰，此其昌乎。」<AlignEnd Key="1676"/>
<AlignBegin Type="Time" Key="1677" RefId="魯莊公二十二年正月" Term="魯莊公二十二年正月"/>及陳之初亡也，陳桓子始大於齊。其後亡成，成子得政。<AlignEnd Key="1677"/>
</doc_content>
</document>
<document filename="ChunQiuZuoZhuan_00052">
<corpus>春秋左氏傳</corpus>
<title>魯莊公二十三年</title>
<doc_content>
<AlignBegin Type="Time" Key="1678" RefId="魯莊公二十三年四月" Term="魯莊公二十三年四月"/>二十三年夏，公如齊觀社，非禮也。曹劌諫曰：「不可。夫禮，所以整民也。故會以訓上下之則，制財用之節；朝以正班爵之義，帥長幼之序；征伐以討其不然。諸侯有王，王有巡守，以大習之。非是，君不舉矣。君舉必書，書而不法，後嗣何觀？」<AlignEnd Key="1678"/>
<AlignBegin Type="Time" Key="1679" RefId="魯莊公二十三年四月" Term="魯莊公二十三年四月"/>晉桓、莊之族逼，獻公患之。士蒍曰：「去富子，則群公子可謀也已。」公曰：「爾試其事。」士蒍與群公子謀，譖富子而去之。<AlignEnd Key="1679"/>
<AlignBegin Type="Time" Key="1680" RefId="魯莊公二十三年七月" Term="魯莊公二十三年七月"/>秋，丹桓宮之楹。<AlignEnd Key="1680"/>
</doc_content>
</document>
<document filename="ChunQiuZuoZhuan_00053">
<corpus>春秋左氏傳</corpus>
<title>魯莊公二十四年</title>
<doc_content>
<AlignBegin Type="Time" Key="1681" RefId="魯莊公二十四年正月" Term="魯莊公二十四年正月"/>二十四年春，刻其桷，皆非禮也。禦孫諫曰：「臣聞之：『儉，德之共也；侈，惡之大也。』先君有共德而君納諸大惡，無乃不可乎！」<AlignEnd Key="1681"/>
<AlignBegin Type="Time" Key="1682" RefId="魯莊公二十四年七月" Term="魯莊公二十四年七月"/>秋，哀薑至。公使宗婦覿，用幣，非禮也。禦孫曰：「男贄大者玉帛，小者禽鳥，以章物也。女贄不過榛栗棗修，以告虔也。今男女同贄，是無別也。男女之別，國之大節也。而由夫人亂之，無乃不可乎！」<AlignEnd Key="1682"/>
<AlignBegin Type="Time" Key="1683" RefId="魯莊公二十四年七月" Term="魯莊公二十四年七月"/>晉士蒍又與群公子謀，使殺遊氏之二子。士蒍告晉侯曰：「可矣。不過二年，君必無患。」<AlignEnd Key="1683"/>
</doc_content>
</document>
<document filename="ChunQiuZuoZhuan_00054">
<corpus>春秋左氏傳</corpus>
<title>魯莊公二十五年</title>
<doc_content>
<AlignBegin Type="Time" Key="1684" RefId="魯莊公二十五年正月" Term="魯莊公二十五年正月"/>二十五年春，陳女叔來聘，始結陳好也。嘉之，故不名。<AlignEnd Key="1684"/>
<AlignBegin Type="Time" Key="1685" RefId="魯莊公二十五年六月" Term="魯莊公二十五年六月"/>夏六月辛未，朔，日有食之。鼓，用牲於社，非常也。唯正月之朔，慝未作，日有食之，於是乎用幣於社，伐鼓於朝。<AlignEnd Key="1685"/>
<AlignBegin Type="Time" Key="1686" RefId="魯莊公二十五年七月" Term="魯莊公二十五年七月"/>秋，大水。鼓，用牲于社、於門，亦非常也。凡天災，有幣無牲。非日月之眚，不鼓。<AlignEnd Key="1686"/>
<AlignBegin Type="Time" Key="1687" RefId="魯莊公二十五年七月" Term="魯莊公二十五年七月"/>晉士蒍使群公子盡殺游氏之族，乃城聚而處之。<AlignEnd Key="1687"/>
<AlignBegin Type="Time" Key="1688" RefId="魯莊公二十五年十月" Term="魯莊公二十五年十月"/>冬，晉侯圍聚，盡殺群公子。<AlignEnd Key="1688"/>
</doc_content>
</document>
<document filename="ChunQiuZuoZhuan_00055">
<corpus>春秋左氏傳</corpus>
<title>魯莊公二十六年</title>
<doc_content>
<AlignBegin Type="Time" Key="1689" RefId="魯莊公二十六年正月" Term="魯莊公二十六年正月"/>二十六年春，晉士蒍為大司空。<AlignEnd Key="1689"/>
<AlignBegin Type="Time" Key="1690" RefId="魯莊公二十六年四月" Term="魯莊公二十六年四月"/>夏，士蒍城絳，以深其宮。<AlignEnd Key="1690"/>
<AlignBegin Type="Time" Key="1691" RefId="魯莊公二十六年七月" Term="魯莊公二十六年七月"/>秋，虢人侵晉。<AlignEnd Key="1691"/>
<AlignBegin Type="Time" Key="1692" RefId="魯莊公二十六年十月" Term="魯莊公二十六年十月"/>冬，虢人又侵晉。<AlignEnd Key="1692"/>
</doc_content>
</document>
<document filename="ChunQiuZuoZhuan_00056">
<corpus>春秋左氏傳</corpus>
<title>魯莊公二十七年</title>
<doc_content>
<AlignBegin Type="Time" Key="1693" RefId="魯莊公二十七年正月" Term="魯莊公二十七年正月"/>二十七年春，公會杞伯姬于洮，非事也。天子非展義不巡守，諸侯非民事不舉，卿非君命不越竟。<AlignEnd Key="1693"/>
<AlignBegin Type="Time" Key="1694" RefId="魯莊公二十七年四月" Term="魯莊公二十七年四月"/>夏，同盟于幽，陳，鄭服也。<AlignEnd Key="1694"/>
<AlignBegin Type="Time" Key="1695" RefId="魯莊公二十七年七月" Term="魯莊公二十七年七月"/>秋，公子友如陳，葬原仲，非禮也。原仲，季友之舊也。<AlignEnd Key="1695"/>
<AlignBegin Type="Time" Key="1696" RefId="魯莊公二十七年十月" Term="魯莊公二十七年十月"/>冬，杞伯姬來，歸寧也。凡諸侯之女，歸寧曰來，出曰來歸。夫人歸甯曰如某，出曰歸於某。<AlignEnd Key="1696"/>
<AlignBegin Type="Time" Key="1697" RefId="魯莊公二十七年十月" Term="魯莊公二十七年十月"/>晉侯將伐虢，士蒍曰：「不可，虢公驕，若驟得勝於我，必棄其民。無眾而後伐之，欲禦我誰與？夫禮樂慈愛，戰所畜也。夫民讓事樂和，愛親哀喪而後可用也。虢弗畜也，亟戰將饑。」<AlignEnd Key="1697"/>
<AlignBegin Type="Time" Key="1698" RefId="魯莊公二十七年十月" Term="魯莊公二十七年十月"/>王使召伯廖賜齊侯命，且請伐衛，以其立子頹也。<AlignEnd Key="1698"/>
</doc_content>
</document>
<document filename="ChunQiuZuoZhuan_00057">
<corpus>春秋左氏傳</corpus>
<title>魯莊公二十八年</title>
<doc_content>
<AlignBegin Type="Time" Key="1699" RefId="魯莊公二十八年正月" Term="魯莊公二十八年正月"/>二十八年春，齊侯伐衛。戰，敗衛師。數之以王命，取賂而還。<AlignEnd Key="1699"/>
<AlignBegin Type="Time" Key="1700" RefId="魯莊公二十八年四月" Term="魯莊公二十八年四月"/>晉獻公娶于賈，無子。烝于齊姜，生秦穆夫人及大子申生。又娶二女於戎，大戎狐姬生重耳，小戎子生夷吾。晉伐驪戎，驪戎男女以驪姬。歸生奚齊。其娣生卓子。驪姬嬖，欲立其子，賂外嬖梁五，與東關嬖五，使言於公曰：「曲沃，君之宗也。蒲與二屈，君之疆也。不可以無主。宗邑無主則民不威，疆埸無主則啟 戎心。戎之生心，民慢其政，國之患也。若使大子主曲沃，而重耳、夷吾主蒲與屈，則可以威民而懼戎，且旌君伐。」使俱曰：「狄之廣莫，于晉為都。晉之啟土， 不亦宜乎？」晉侯說之。夏，使大子居曲沃，重耳居蒲城，夷吾居屈。群公子皆鄙，唯二姬之子在絳。二五卒與驪姬譖群公子而立奚齊，晉人謂之二耦。<AlignEnd Key="1700"/>
<AlignBegin Type="Time" Key="1701" RefId="魯莊公二十八年四月" Term="魯莊公二十八年四月"/>楚令尹子元欲蠱文夫人，為館于其宮側，而振萬焉。夫人聞之，泣曰：「先君以是舞也，習戎備也。今令尹不尋諸仇讎，而於未亡人之側，不亦異乎！」禦人以告子元。子元曰：「婦人不忘襲仇，我反忘之！」<AlignEnd Key="1701"/>
<AlignBegin Type="Time" Key="1702" RefId="魯莊公二十八年七月" Term="魯莊公二十八年七月"/>秋，子元以車六百乘伐鄭，入於桔柣之門。子元、鬭禦疆、鬭梧、耿之不比為旆，鬭班、王孫游、王孫喜殿。眾車入自純門，及逵市。縣門不發，楚言而出。子元曰：「鄭有人焉。」諸侯救鄭，楚師夜遁。鄭人將奔桐丘，諜告曰：「楚幕有烏。」乃止。<AlignEnd Key="1702"/>
<AlignBegin Type="Time" Key="1703" RefId="魯莊公二十八年十月" Term="魯莊公二十八年十月"/>冬，饑。臧孫辰告糴于齊，禮也。<AlignEnd Key="1703"/>
<AlignBegin Type="Time" Key="1704" RefId="魯莊公二十八年十月" Term="魯莊公二十八年十月"/>築郿，非都也。凡邑有宗廟先君之主曰都，無曰邑。邑曰築，都曰城。<AlignEnd Key="1704"/>
</doc_content>
</document>
<document filename="ChunQiuZuoZhuan_00058">
<corpus>春秋左氏傳</corpus>
<title>魯莊公二十九年</title>
<doc_content>
<AlignBegin Type="Time" Key="1705" RefId="魯莊公二十九年正月" Term="魯莊公二十九年正月"/>二十九年春，新作延廄。書，不時也。凡馬日中而出，日中而入。<AlignEnd Key="1705"/>
<AlignBegin Type="Time" Key="1706" RefId="魯莊公二十九年四月" Term="魯莊公二十九年四月"/>夏，鄭人侵許。凡師有鐘鼓曰伐，無曰侵，輕曰襲。<AlignEnd Key="1706"/>
<AlignBegin Type="Time" Key="1707" RefId="魯莊公二十九年七月" Term="魯莊公二十九年七月"/>秋，有蜚，為災也。凡物不為災不書。<AlignEnd Key="1707"/>
<AlignBegin Type="Time" Key="1708" RefId="魯莊公二十九年十二月" Term="魯莊公二十九年十二月"/>冬十二月，城諸及防，書，時也。凡土功，龍見而畢務，戒事也。火見而致用，水昏正而栽，日至而畢。<AlignEnd Key="1708"/>
<AlignBegin Type="Time" Key="1709" RefId="魯莊公二十九年十二月" Term="魯莊公二十九年十二月"/>樊皮叛王。<AlignEnd Key="1709"/>
</doc_content>
</document>
<document filename="ChunQiuZuoZhuan_00059">
<corpus>春秋左氏傳</corpus>
<title>魯莊公三十年</title>
<doc_content>
<AlignBegin Type="Time" Key="1710" RefId="魯莊公三十年正月" Term="魯莊公三十年正月"/>三十年春，王命虢公討樊皮。<AlignEnd Key="1710"/>
<AlignBegin Type="Time" Key="1711" RefId="魯莊公三十年四月" Term="魯莊公三十年四月"/>夏四月丙辰，虢公入樊，執樊仲皮，歸於京師。<AlignEnd Key="1711"/>
<AlignBegin Type="Time" Key="1712" RefId="魯莊公三十年四月" Term="魯莊公三十年四月"/>楚公子元歸自伐鄭，而處王宮，鬭射師諫，則執而梏之。<AlignEnd Key="1712"/>
<AlignBegin Type="Time" Key="1713" RefId="魯莊公三十年七月" Term="魯莊公三十年七月"/>秋，申公鬭班殺子元，鬭谷於菟為令尹，自毀其家以紓楚國之難。<AlignEnd Key="1713"/>
<AlignBegin Type="Time" Key="1714" RefId="魯莊公三十年十月" Term="魯莊公三十年十月"/>冬，遇于魯濟，謀山戎也，以其病燕故也。<AlignEnd Key="1714"/>
</doc_content>
</document>
<document filename="ChunQiuZuoZhuan_00060">
<corpus>春秋左氏傳</corpus>
<title>魯莊公三十一年</title>
<doc_content>
<AlignBegin Type="Time" Key="1715" RefId="魯莊公三十一年六月" Term="魯莊公三十一年六月"/>三十一年夏六月，齊侯來獻戎捷，非禮也。凡諸侯有四夷之功，則獻于王，王以警於夷。中國則否。諸侯不相遺俘。<AlignEnd Key="1715"/>
</doc_content>
</document>
<document filename="ChunQiuZuoZhuan_00061">
<corpus>春秋左氏傳</corpus>
<title>魯莊公三十二年</title>
<doc_content>
<AlignBegin Type="Time" Key="1716" RefId="魯莊公三十二年正月" Term="魯莊公三十二年正月"/>三十二年春，城小谷，為管仲也。<AlignEnd Key="1716"/>
<AlignBegin Type="Time" Key="1717" RefId="魯莊公三十二年四月" Term="魯莊公三十二年四月"/>齊侯為楚伐鄭之故，請會于諸侯。宋公請先見於齊侯。夏，遇于梁丘。<AlignEnd Key="1717"/>
<AlignBegin Type="Time" Key="1718" RefId="魯莊公三十二年七月" Term="魯莊公三十二年七月"/>秋七月，有神降於莘。<AlignEnd Key="1718"/>
<AlignBegin Type="Time" Key="1719" RefId="魯莊公三十二年七月" Term="魯莊公三十二年七月"/>秋，七月，有神降于莘，惠王問諸內史過曰，是何故也。對曰：國之將興，明神降之，監其德也；將亡，神又降之，觀其惡也。故有得神以興，亦有以亡，虞，夏，商，周，皆有之。王曰：若之何？ 對曰：以其物享焉，其至之日，亦其物也，王從之，內史過往，聞虢請命，反曰，虢必亡矣，虐而聽於神，神居莘，六月，虢公使祝應，宗區，史嚚，享焉，神賜之土田，史嚚曰，虢其亡乎，吾聞之國將興，聽於民，將亡，聽於神，神聰明正直而壹者也，依人而行，虢多涼德，其何土之能得。<AlignEnd Key="1719"/>
<AlignBegin Type="Time" Key="1720" RefId="魯莊公三十二年七月" Term="魯莊公三十二年七月"/>初，公築臺臨黨氏，見孟任，從之，閟，而以夫人言許之，割臂盟公，生子般焉，雩，講于梁氏，女公子觀之，圉人犖自牆外與之戲，子般怒，使鞭之，公曰，不如殺之，是不可鞭，犖有力焉，能投蓋于稷門，公疾，問後於叔牙，對曰，慶父材，問於季友，對曰，臣以死奉般，公曰，鄉者牙曰，慶父材，成季使以君命命僖叔，待于鍼巫氏，使鍼季酖之曰，飲此則有後於魯國，不然，死且無後，飲之，歸及逵泉而卒，立叔孫氏。<AlignEnd Key="1720"/>
<AlignBegin Type="Time" Key="1721" RefId="魯莊公三十二年八月" Term="魯莊公三十二年八月"/>八月癸亥，公薨于路寢。子般即位，次於黨氏。<AlignEnd Key="1721"/>
<AlignBegin Type="Time" Key="1722" RefId="魯莊公三十二年十月" Term="魯莊公三十二年十月"/>冬十月己未，共仲使圉人犖賊子般於黨氏。成季奔陳。立閔公。<AlignEnd Key="1722"/>
</doc_content>
</document>
<document filename="ChunQiuZuoZhuan_00062">
<corpus>春秋左氏傳</corpus>
<title>魯閔公元年</title>
<doc_content>
<AlignBegin Type="Time" Key="1723" RefId="魯閔公元年正月" Term="魯閔公元年正月"/>元年春，不書即位，亂故也。<AlignEnd Key="1723"/>
<AlignBegin Type="Time" Key="1724" RefId="魯閔公元年四月" Term="魯閔公元年四月"/>狄人伐邢。管敬仲言於齊侯曰：「戎狄豺狼，不可厭也；諸夏親暱，不可棄也；宴安酖毒，不可懷也。《詩》云：『豈不懷歸？畏此簡書。』簡書，同惡相恤之謂也。請救邢以從簡書。」齊人救邢。<AlignEnd Key="1724"/>
<AlignBegin Type="Time" Key="1725" RefId="魯閔公元年六月" Term="魯閔公元年六月"/>夏，六月，葬莊公，亂故，是以緩。<AlignEnd Key="1725"/>
<AlignBegin Type="Time" Key="1726" RefId="魯閔公元年八月" Term="魯閔公元年八月"/>秋，八月，公及齊侯盟于落姑，請復季友也。齊侯許之，使召諸陳，公次于郎以待之。「季子來歸」，嘉之也。<AlignEnd Key="1726"/>
<AlignBegin Type="Time" Key="1727" RefId="魯閔公元年十月" Term="魯閔公元年十月"/>冬，齊仲孫湫來省難。書曰「仲孫」，亦嘉之也。仲孫歸，曰：「不去慶父，魯難未已。」公曰：「若之何而去之？」對曰：「難不已，將自斃，君其待之。」公曰：「魯可取乎？」對曰：「不可，猶秉周禮。周禮，所以本也。臣聞之，『國將亡，本必先顛，而後枝葉從之』。魯不棄周禮，未可動也。君其務寧魯難而親之。親有禮，因重固，間攜貳，覆昬亂，霸王之器也。」<AlignEnd Key="1727"/>
<AlignBegin Type="Time" Key="1728" RefId="魯閔公元年十月" Term="魯閔公元年十月"/>晉侯作二軍，公將上軍，大子申生將下軍。趙夙御戎，畢萬為右，以滅耿、滅霍、滅魏。還，為大子城曲沃。賜趙夙耿，賜畢萬魏，以為大夫。<AlignEnd Key="1728"/>
<AlignBegin Type="Time" Key="1729" RefId="魯閔公元年十月" Term="魯閔公元年十月"/>士蒍曰：「大子不得立矣，分之都城，而位以卿，先為之極，又焉得立？不如逃之，無使罪至。為吳大伯，不亦可乎？猶有令名，與其及也。且諺曰：『心苟無瑕，何恤乎無家？』天若祚大子，其無晉乎？」<AlignEnd Key="1729"/>
<AlignBegin Type="Time" Key="1730" RefId="魯閔公元年十月" Term="魯閔公元年十月"/>卜偃曰：「畢萬之後必大。萬，盈數也；魏，大名也。以是始賞，天啟之矣。天子曰兆民，諸侯曰萬民。今名之大，以從盈數，其必有眾。」<AlignEnd Key="1730"/>
<AlignBegin Type="Time" Key="1731" RefId="魯閔公元年十月" Term="魯閔公元年十月"/>初，畢萬筮仕於晉，遇《屯》之《比》。辛廖占之，曰：「吉。《屯》固、《比》入，吉孰大焉？其必蕃昌。《震》為土，車從馬，足居之，兄長之，母覆之，眾歸之，六體不易，合而能固，安而能殺。公侯之卦也。公侯之子孫，必復其始。」<AlignEnd Key="1731"/>
</doc_content>
</document>
<document filename="ChunQiuZuoZhuan_00063">
<corpus>春秋左氏傳</corpus>
<title>魯閔公二年</title>
<doc_content>
<AlignBegin Type="Time" Key="1732" RefId="魯閔公二年正月" Term="魯閔公二年正月"/>二年春，虢公敗犬戎于渭汭。舟之僑曰：「無德而祿，殃也。殃將至矣。」遂奔晉。<AlignEnd Key="1732"/>
<AlignBegin Type="Time" Key="1733" RefId="魯閔公二年四月" Term="魯閔公二年四月"/>夏，吉禘于莊公，速也。<AlignEnd Key="1733"/>
<AlignBegin Type="Time" Key="1734" RefId="魯閔公二年八月" Term="魯閔公二年八月"/>初，公傅奪卜齮田，公不禁。秋八月辛丑，共仲使卜齮賊公于武闈。成季以僖公適邾。共仲奔莒，乃入，立之。以賂求共仲于莒，莒人歸之。及密，使公子魚請，不許。哭而往，共仲曰：「奚斯之聲也。」乃縊。<AlignEnd Key="1734"/>
<AlignBegin Type="Time" Key="1735" RefId="魯閔公二年八月" Term="魯閔公二年八月"/>閔公，哀姜之娣叔姜之子也，故齊人立之。共仲通於哀姜，哀姜欲立之。閔公之死也，哀姜與知之，故孫于邾。齊人取而殺之于夷，以其尸歸，僖公請而葬之。<AlignEnd Key="1735"/>
<AlignBegin Type="Time" Key="1736" RefId="魯閔公二年八月" Term="魯閔公二年八月"/>成季之將生也，桓公使卜楚丘之父卜之。曰：「男也。其名曰友，在公之右。間于兩社，為公室輔。季氏亡，則魯不昌。」又筮之，遇《大有》之《乾》，曰：「同復于父，敬如君所。」及生，有文在其手曰「友」，遂以命之。<AlignEnd Key="1736"/>
<AlignBegin Type="Time" Key="1737" RefId="魯閔公二年十二月" Term="魯閔公二年十二月"/>冬，十二月，狄人伐衛。衛懿公好鶴，鶴有乘軒者。將戰，國人受甲者皆曰：「使鶴，鶴實有祿位，余焉能戰？」公與石祁子玦，與甯莊子矢，使守，曰：「以此贊國，擇利而為之。」與夫人繡衣，曰：「聽于二子。」渠孔御戎，子伯為右，黃夷前驅，孔嬰齊殿。及狄人戰于熒澤，衛師敗績，遂滅衛。衛侯不去其旗，是以甚敗。狄人囚史華龍滑與禮孔，以逐衛人。二人曰：「我，大史也，實掌其祭。不先，國不可得也。」乃先之。至，則告守曰：「不可待也。」夜與國人出。狄入衛，遂從之，又敗諸河。<AlignEnd Key="1737"/>
<AlignBegin Type="Time" Key="1738" RefId="魯閔公二年十二月" Term="魯閔公二年十二月"/>初，惠公之即位也少，齊人使昭伯烝於宣姜，不可，強之。生齊子、戴公、文公、宋桓夫人、許穆夫人。文公為衛之多患也，先適齊。及敗，宋桓公逆諸河，宵濟。衛之遺民男女七百有三十人，益之以共、滕之民為五千人，立戴公以廬于曹。許穆夫人賦《載馳》。齊侯使公子無虧帥車三百乘、甲士三千人以戍曹。歸公乘馬，祭服五稱，牛羊豕雞狗皆三百與門材。歸夫人魚軒，重錦三十兩。<AlignEnd Key="1738"/>
<AlignBegin Type="Time" Key="1739" RefId="魯閔公二年十二月" Term="魯閔公二年十二月"/>鄭人惡高克，使帥師次于河上，久而弗召。師潰而歸，高克奔陳。鄭人為之賦《清人》。<AlignEnd Key="1739"/>
<AlignBegin Type="Time" Key="1740" RefId="魯閔公二年十二月" Term="魯閔公二年十二月"/>晉侯使大子申生伐東山皋落氏。里克諫曰：「大子奉冢祀，社稷之粢盛，以朝夕視君膳者也，故曰冢子。君行則守，有守則從。從曰撫軍，守曰監國，古之制也。夫帥師，專行謀，誓車旅，君與國政之所圖也，非大子之事也。師在制命而已。稟命則不威，專命則不孝，故君之嗣適不可以帥師。君失其官，帥師不威，將焉用之？且臣聞皋落氏將戰，君其舍之。」公曰：「寡人有子，未知其誰立焉！」不對而退。<AlignEnd Key="1740"/>
<AlignBegin Type="Time" Key="1741" RefId="魯閔公二年十二月" Term="魯閔公二年十二月"/>見大子，大子曰：「吾其廢乎？」對曰：「告之以臨民，教之以軍旅，不共是懼，何故廢乎？且子懼不孝，無懼弗得立，修己而不責人，則免於難。」<AlignEnd Key="1741"/>
<AlignBegin Type="Time" Key="1742" RefId="魯閔公二年十月" Term="魯閔公二年十月"/>大子帥師，公衣之偏衣，佩之金玦。狐突御戎，先友為右，梁餘子養御罕夷，先丹木為右，羊舌大夫為尉。先友曰：「衣身之偏，握兵之要，在此行也，子其勉之。偏躬無慝，兵要遠災，親以無災，又何患焉？」狐突歎曰：「時，事之徵也；衣，身之章也；佩，衷之旗也。故敬其事，則命以始；服其身，則衣之純；用期衷，則佩之度。今命以時卒，閟其事也；衣之尨服，遠其躬也；佩以金玦，棄其衷也。服以遠之，時以閟之；尨，涼；冬，殺；金，寒；玦，離；胡可恃也？雖欲勉之，狄可盡乎？」梁餘子養曰：「帥師者，受命於廟，受脤於社，有常服矣。不獲而尨，命可知也。死而不孝，不如逃之。」罕夷曰：「尨奇無常，金玦不復，雖復何為？君有心矣。」先丹木曰：「是服也，狂夫阻之。曰『盡敵而反』，敵可盡乎？雖盡敵，猶有內讒，不如違之。」狐突欲行。羊舌大夫曰：「不可。違命不孝，棄事不忠。雖知其寒，惡不可取，子其死之。」<AlignEnd Key="1742"/>
<AlignBegin Type="Time" Key="1743" RefId="魯閔公二年十月" Term="魯閔公二年十月"/>大子將戰，狐突諫曰：「不可，昔辛伯諗周桓公云：『內寵並后，外寵二政，嬖子配適，大都耦國，亂之本也。』周公弗從，故及於難。今亂本成矣，立可必乎？孝而安民，子其圖之！與其危身以速罪也。」<AlignEnd Key="1743"/>
<AlignBegin Type="Time" Key="1744" RefId="魯閔公二年十月" Term="魯閔公二年十月"/>成風聞成季之繇，乃事之，而屬僖公焉，故成季立之。<AlignEnd Key="1744"/>
<AlignBegin Type="Time" Key="1745" RefId="魯閔公二年十月" Term="魯閔公二年十月"/>僖之元年，齊桓公遷邢于夷儀。二年，封衛于楚丘。邢遷如歸，衛國忘亡。<AlignEnd Key="1745"/>
<AlignBegin Type="Time" Key="1746" RefId="魯閔公二年十月" Term="魯閔公二年十月"/>衛文公大布之衣、大帛之冠，務材訓農，通商惠工，敬教勸學，授方任能。元年，革車三十乘；季年，乃三百乘。<AlignEnd Key="1746"/>
</doc_content>
</document>
<document filename="ChunQiuZuoZhuan_00064">
<corpus>春秋左氏傳</corpus>
<title>魯僖公元年</title>
<doc_content>
<AlignBegin Type="Time" Key="1747" RefId="魯僖公元年正月" Term="魯僖公元年正月"/>元年春。不稱即位，公出故也。公出復入不書，諱之也。諱國惡，禮也。<AlignEnd Key="1747"/>
<AlignBegin Type="Time" Key="1748" RefId="魯僖公元年正月" Term="魯僖公元年正月"/>諸侯救邢。邢人潰，出奔師，師遂逐狄人。具邢器用而遷之，師無私焉。<AlignEnd Key="1748"/>
<AlignBegin Type="Time" Key="1749" RefId="魯僖公元年四月" Term="魯僖公元年四月"/>夏。邢遷于夷儀，諸侯城之，救患也。凡侯伯，救患、分災、討罪，禮也。<AlignEnd Key="1749"/>
<AlignBegin Type="Time" Key="1750" RefId="魯僖公元年七月" Term="魯僖公元年七月"/>秋。楚人伐鄭，鄭即齊故也。<AlignEnd Key="1750"/>
<AlignBegin Type="Time" Key="1751" RefId="魯僖公元年七月" Term="魯僖公元年七月"/>盟于犖，謀救鄭也。<AlignEnd Key="1751"/>
<AlignBegin Type="Time" Key="1752" RefId="魯僖公元年九月" Term="魯僖公元年九月"/>九月。公敗邾師于偃，虛丘之戍將歸者也。<AlignEnd Key="1752"/>
<AlignBegin Type="Time" Key="1753" RefId="魯僖公元年十月" Term="魯僖公元年十月"/>冬。莒人來求賂。公子友敗諸酈，獲莒子之弟拏，非卿也，嘉獲之也。公賜季友汶陽之田，及費。<AlignEnd Key="1753"/>
<AlignBegin Type="Time" Key="1754" RefId="魯僖公元年十月" Term="魯僖公元年十月"/>夫人氏之喪至自齊，君子以齊人殺哀姜也，為已甚矣。女子從人者也。<AlignEnd Key="1754"/>
</doc_content>
</document>
<document filename="ChunQiuZuoZhuan_00065">
<corpus>春秋左氏傳</corpus>
<title>魯僖公二年</title>
<doc_content>
<AlignBegin Type="Time" Key="1755" RefId="魯僖公二年正月" Term="魯僖公二年正月"/>二年春。諸侯城楚丘而封衛焉。不書，所會後也。<AlignEnd Key="1755"/>
<AlignBegin Type="Time" Key="1756" RefId="魯僖公二年正月" Term="魯僖公二年正月"/>晉荀息請以屈產之乘，與垂棘之璧，假道於虞以伐虢。公曰：「是吾寶也。」對曰：「若得道於虞，猶外府也。」公曰：「宮之奇存焉。」對曰：「宮之奇之為人也，懦而不能強諫。且少長於君，君暱之。雖諫，將不聽。」乃使荀息假道於虞，曰：「冀為不道，入自顛軨，伐鄍三門。冀之既病，則亦唯君故。今虢為不道，保於逆旅，以侵敝邑之南鄙。敢請假道以請罪于虢。」虞公許之，且請先伐虢。宮之奇諫，不聽，遂起師。<AlignEnd Key="1756"/>
<AlignBegin Type="Time" Key="1757" RefId="魯僖公二年四月" Term="魯僖公二年四月"/>夏。晉里克、荀息帥師會虞師伐虢，滅下陽。先書虞，賄故也。<AlignEnd Key="1757"/>
<AlignBegin Type="Time" Key="1758" RefId="魯僖公二年七月" Term="魯僖公二年七月"/>秋。盟于貫，服江黃也。<AlignEnd Key="1758"/>
<AlignBegin Type="Time" Key="1759" RefId="魯僖公二年七月" Term="魯僖公二年七月"/>齊寺人貂始漏師于多魚。<AlignEnd Key="1759"/>
<AlignBegin Type="Time" Key="1760" RefId="魯僖公二年七月" Term="魯僖公二年七月"/>虢公敗戎于桑田。晉卜偃曰：「虢必亡矣。亡下陽不懼，而又有功，是天奪之鑒，而益其疾也。必易晉而不撫其民矣，不可以五稔。」<AlignEnd Key="1760"/>
<AlignBegin Type="Time" Key="1761" RefId="魯僖公二年十月" Term="魯僖公二年十月"/>冬。楚人伐鄭，鬥章囚鄭聃伯。<AlignEnd Key="1761"/>
</doc_content>
</document>
<document filename="ChunQiuZuoZhuan_00066">
<corpus>春秋左氏傳</corpus>
<title>魯僖公三年</title>
<doc_content>
<AlignBegin Type="Time" Key="1762" RefId="魯僖公三年正月" Term="魯僖公三年正月"/>三年春。不雨。<AlignEnd Key="1762"/>
<AlignBegin Type="Time" Key="1763" RefId="魯僖公三年五月" Term="魯僖公三年五月"/>夏，六月。雨。自十月不雨，至于五月，不曰旱，不為災也。<AlignEnd Key="1763"/>
<AlignBegin Type="Time" Key="1764" RefId="魯僖公三年七月" Term="魯僖公三年七月"/>秋。會于陽穀，謀伐楚也。齊侯為陽穀之會，來尋盟。<AlignEnd Key="1764"/>
<AlignBegin Type="Time" Key="1765" RefId="魯僖公三年十月" Term="魯僖公三年十月"/>冬。公子友如齊蒞盟。<AlignEnd Key="1765"/>
<AlignBegin Type="Time" Key="1766" RefId="魯僖公三年十月" Term="魯僖公三年十月"/>楚人伐鄭，鄭伯欲成。孔叔不可，曰：「齊方勤我，棄德不祥。」<AlignEnd Key="1766"/>
<AlignBegin Type="Time" Key="1767" RefId="魯僖公三年十月" Term="魯僖公三年十月"/>齊侯與蔡姬乘舟于囿。蕩公，公懼，變色。禁之不可，公怒，歸之。未之絕也，蔡人嫁之。<AlignEnd Key="1767"/>
</doc_content>
</document>
<document filename="ChunQiuZuoZhuan_00067">
<corpus>春秋左氏傳</corpus>
<title>魯僖公四年</title>
<doc_content>
<AlignBegin Type="Time" Key="1768" RefId="魯僖公四年正月" Term="魯僖公四年正月"/>四年春。齊侯以諸侯之師侵蔡。蔡潰，遂伐楚。楚子使與師言曰：「君處北海，寡人處南海，唯是風馬牛不相及也。不虞君之涉吾地也，何故？」管仲對曰：「昔召康公命我先君大公曰：『五侯九伯，女實征之，以夾輔周室。』賜我先君履，東至于海，西至于河，南至于穆陵，北至于無棣。爾貢包茅不入，王祭不共，無以縮酒，寡人是徵。昭王南征而不復，寡人是問。」對曰：「貢之不入，寡君之罪也，敢不共給。昭王之不復，君其問諸水濱。」師進，次于陘。<AlignEnd Key="1768"/>
<AlignBegin Type="Time" Key="1769" RefId="魯僖公四年四月" Term="魯僖公四年四月"/>夏。楚子使屈完如師。師退，次于召陵。齊侯陳諸侯之師，與屈完乘而觀之。齊侯曰：「豈不穀是為？先君之好是繼，與不穀同好如何？」對曰：「君惠徼福於敝邑之社稷，辱收寡君，寡君之願也。」齊侯曰：「以此眾戰，誰能禦之？以此攻城，何城不克？」對曰：「君若以德綏諸侯，誰敢不服？君若以力，楚國方城以為城，漢水以為池。雖眾，無所用之。」屈完及諸侯盟。<AlignEnd Key="1769"/>
<AlignBegin Type="Time" Key="1770" RefId="魯僖公四年四月" Term="魯僖公四年四月"/>陳轅濤塗謂鄭申侯曰：「師出於陳鄭之間，國必甚病。若出於東方，觀兵於東夷，循海而歸，其可也。」申侯曰：「善。」濤塗以告齊侯，許之。申侯見曰：「師老矣！若出於東方而遇敵，懼不可用也。若出於陳鄭之間，共其資糧屝屨，其可也。」齊侯說，與之虎牢，執轅濤塗。<AlignEnd Key="1770"/>
<AlignBegin Type="Time" Key="1771" RefId="魯僖公四年七月" Term="魯僖公四年七月"/>秋。伐陳，討不忠也。<AlignEnd Key="1771"/>
<AlignBegin Type="Time" Key="1772" RefId="魯僖公四年七月" Term="魯僖公四年七月"/>許穆公卒于師，葬之以侯，禮也。凡諸侯薨于朝會，加一等。死王事，加二等。於是有以袞斂。<AlignEnd Key="1772"/>
<AlignBegin Type="Time" Key="1773" RefId="魯僖公四年十月" Term="魯僖公四年十月"/>冬。叔孫戴伯帥師，會諸侯之師侵陳。陳成，歸轅濤塗。<AlignEnd Key="1773"/>
<AlignBegin Type="Time" Key="1774" RefId="魯僖公四年十二月" Term="魯僖公四年十二月"/>初，晉獻公欲以驪姬為夫人，卜之不吉，筮之吉。公曰：「從筮。」卜人曰：「筮短龜長，不如從長。且其繇曰：『專之渝，攘公之羭。一薰一蕕，十年尚猶有臭。』必不可。」弗聽，立之。生奚齊，其娣生卓子。及將立奚齊，既與中大夫成謀，姬謂大子曰：「君夢齊姜，必速祭之。」大子祭于曲沃，歸胙于公，公田，姬寘諸宮。六日，公至，毒而獻之，公祭之地，地墳。與犬，犬斃。與小臣，小臣亦斃。姬泣曰：「賊由大子。」大子奔新城，公殺其傅杜原款。或謂大子：「子辭，君必辯焉。」大子曰：「君非姬氏，居不安，食不飽。我辭，姬必有罪。君老矣，吾又不樂。」曰：「子其行乎？」大子曰：「君實不察其罪，被此名也以出，人誰納我？」十二月，戊申。縊于新城。姬遂譖二公子曰：「皆知之。」重耳奔蒲，夷吾奔屈。<AlignEnd Key="1774"/>
</doc_content>
</document>
<document filename="ChunQiuZuoZhuan_00068">
<corpus>春秋左氏傳</corpus>
<title>魯僖公五年</title>
<doc_content>
<AlignBegin Type="Time" Key="1775" RefId="魯僖公五年正月" Term="魯僖公五年正月"/>五年春，王正月。辛亥朔，日南至。公既視朔，遂登觀臺以望。而書，禮也。凡分、至、啟、閉，必書雲物，為備故也。<AlignEnd Key="1775"/>
<AlignBegin Type="Time" Key="1776" RefId="魯僖公五年正月" Term="魯僖公五年正月"/>晉侯使以殺大子申生之故來告。<AlignEnd Key="1776"/>
<AlignBegin Type="Time" Key="1777" RefId="魯僖公五年正月" Term="魯僖公五年正月"/>初，晉侯使士蒍為二公子築蒲與屈。不慎，寘薪焉。夷吾訴之，公使讓之。士蒍稽首而對曰：「臣聞之，無喪而慼，憂必讎焉。無戎而城，讎必保焉。寇讎之保，又何慎焉！守官廢命，不敬。固讎之保，不忠。失忠與敬，何以事君？《詩》云：『懷德惟寧，宗子惟城。』君其脩德而固宗子，何城如之？三年將尋師焉，焉用慎？」退而賦曰：「狐裘尨茸，一國三公，吾誰適從？」及難，公使寺人披伐蒲。重耳曰：「君父之命不校。」乃徇曰：「校者，吾讎也。」踰垣而走。披斬其袪，遂出奔翟。<AlignEnd Key="1777"/>
<AlignBegin Type="Time" Key="1778" RefId="魯僖公五年四月" Term="魯僖公五年四月"/>夏，公孫茲如牟，娶焉。<AlignEnd Key="1778"/>
<AlignBegin Type="Time" Key="1779" RefId="魯僖公五年四月" Term="魯僖公五年四月"/>會于首止。會王大子鄭，謀寧周也。<AlignEnd Key="1779"/>
<AlignBegin Type="Time" Key="1780" RefId="魯僖公五年四月" Term="魯僖公五年四月"/>陳轅宣仲怨鄭申侯之反己於召陵，故勸之城其賜邑，曰：「美城之，大名也，子孫不忘。吾助子請。」乃為之請於諸侯而城之，美。遂譖諸鄭伯曰：「美城其賜邑，將以叛也。」申侯由是得罪。<AlignEnd Key="1780"/>
<AlignBegin Type="Time" Key="1781" RefId="魯僖公五年七月" Term="魯僖公五年七月"/>秋，諸侯盟。王使周公召鄭伯曰：「吾撫女以從楚，輔之以晉，可以少安。」鄭伯喜於王命，而懼其不朝於齊也，故逃歸不盟。孔叔止之曰：「國君不可以輕，輕則失親；失親，患必至。病而乞盟，所喪多矣！君必悔之。」弗聽，逃其師而歸。<AlignEnd Key="1781"/>
<AlignBegin Type="Time" Key="1782" RefId="魯僖公五年七月" Term="魯僖公五年七月"/>楚鬭穀於菟滅弦，弦子奔黃。於是江、黃、道、柏方睦於齊，皆弦姻也。弦子恃之而不事楚，又不設備，故亡。<AlignEnd Key="1782"/>
<AlignBegin Type="Time" Key="1783" RefId="魯僖公五年七月" Term="魯僖公五年七月"/>晉侯復假道於虞以伐虢，宮之奇諫曰：「虢，虞之表也。虢亡，虞必從之。晉不可啟，寇不可翫。一之謂甚，其可再乎？諺所謂『輔車相依，脣亡齒寒』者，其虞虢之謂也！」公曰：「晉，吾宗也。豈害我哉？」對曰：「大伯、虞仲，大王之昭也。大伯不從，是以不嗣。虢仲、虢叔，王季之穆也，為文王卿士，勳在王室，藏於盟府。將虢是滅，何愛於虞？且虞能親於桓莊乎？其愛之也，桓莊之族何罪，而以為戮，不唯偪乎？親以寵偪，猶尚害之，況以國乎？」公曰：「吾享祀豐絜，神必據我。」對曰：「臣聞之，鬼神非人實親，惟德是依。故《周書》曰：『皇天無親，惟德是輔。』又曰：『黍稷非馨，明德惟馨。』又曰：『民不易物，惟德緊物。』如是，則非德，民不和，神不享矣。神所馮依，將在德矣。若晉取虞，而明德以薦馨香，神其吐之乎？」弗聽，許晉使。宮之奇以其族行，曰：「虞不臘矣，在此行也，晉不更舉矣。」<AlignEnd Key="1783"/>
<AlignBegin Type="Time" Key="1784" RefId="魯僖公五年八月" Term="魯僖公五年八月"/>八月，甲午。晉侯圍上陽，問於卜偃曰：「吾其濟乎？」對曰：「克之。」公曰：「何時？」對曰：「童謠云：『丙之晨，龍尾伏辰，均服振振，取虢之旂。鶉之賁賁，天策焞焞，火中成軍，虢公其奔。』其九月十月之交乎？丙子旦，日在尾，月在策，鶉火中，必是時也。」<AlignEnd Key="1784"/>
<AlignBegin Type="Time" Key="1785" RefId="魯僖公五年十二月" Term="魯僖公五年十二月"/>冬，十二月，丙子朔。晉滅虢，虢公醜奔京師。師還，館于虞，遂襲虞，滅之。執虞公及其大夫井伯，以媵秦穆姬，而脩虞祀，且歸其職貢於王。故書曰：「晉人執虞公。」罪虞，且言易也。<AlignEnd Key="1785"/>
</doc_content>
</document>
<document filename="ChunQiuZuoZhuan_00069">
<corpus>春秋左氏傳</corpus>
<title>魯僖公六年</title>
<doc_content>
<AlignBegin Type="Time" Key="1786" RefId="魯僖公六年正月" Term="魯僖公六年正月"/>六年春。晉侯使賈華伐屈，夷吾不能守，盟而行，將奔狄。郤芮曰：「後出同走，罪也。不如之梁，梁近秦而幸焉。」乃之梁。<AlignEnd Key="1786"/>
<AlignBegin Type="Time" Key="1787" RefId="魯僖公六年四月" Term="魯僖公六年四月"/>夏。諸侯伐鄭，以其逃首止之盟故也。圍新密，鄭所以不時城也。<AlignEnd Key="1787"/>
<AlignBegin Type="Time" Key="1788" RefId="魯僖公六年七月" Term="魯僖公六年七月"/>秋。楚子圍許，以救鄭。諸侯救許，乃還。<AlignEnd Key="1788"/>
<AlignBegin Type="Time" Key="1789" RefId="魯僖公六年十月" Term="魯僖公六年十月"/>冬。蔡穆侯將許僖公以見楚子於武城。許男面縛銜璧，大夫衰絰，士輿櫬。楚子問諸逢伯，對曰：「昔武王克殷，微子啟如是，武王親釋其縛。受其璧而祓之，焚其櫬，禮而命之，使復其所。」楚子從之。<AlignEnd Key="1789"/>
</doc_content>
</document>
<document filename="ChunQiuZuoZhuan_00070">
<corpus>春秋左氏傳</corpus>
<title>魯僖公七年</title>
<doc_content>
<AlignBegin Type="Time" Key="1790" RefId="魯僖公七年正月" Term="魯僖公七年正月"/>七年春。齊人伐鄭。孔叔言於鄭伯曰：「諺有之曰：『心則不競，何憚於病？』既不能彊，又不能弱，所以斃也。國危矣，請下齊以救國。」公曰：「吾知其所由來矣，姑少待我。」對曰：「朝不及夕，何以待君？」<AlignEnd Key="1790"/>
<AlignBegin Type="Time" Key="1791" RefId="魯僖公七年四月" Term="魯僖公七年四月"/>夏。鄭殺申侯以說于齊，且用陳轅濤塗之譖也。<AlignEnd Key="1791"/>
<AlignBegin Type="Time" Key="1792" RefId="魯僖公七年四月" Term="魯僖公七年四月"/>初，申侯申出也，有寵於楚文王。文王將死，與之璧，使行，曰：「唯我知女。女專利而不厭，予取予求，不女疵瑕也。後之人，將求多於女，女必不免。我死，女必速行，無適小國，將不女容焉。」既葬，出奔鄭，又有寵於厲公。子文聞其死也，曰：「古人有言曰：『知臣莫若君。』弗可改也已！」<AlignEnd Key="1792"/>
<AlignBegin Type="Time" Key="1793" RefId="魯僖公七年七月" Term="魯僖公七年七月"/>秋。盟于甯毌，謀鄭故也。<AlignEnd Key="1793"/>
<AlignBegin Type="Time" Key="1794" RefId="魯僖公七年七月" Term="魯僖公七年七月"/>管仲言於齊侯曰：「臣聞之，招攜以禮，懷遠以德，德禮不易，無人不懷。」齊侯脩禮於諸侯，諸侯官受方物。<AlignEnd Key="1794"/>
<AlignBegin Type="Time" Key="1795" RefId="魯僖公七年七月" Term="魯僖公七年七月"/>鄭伯使大子華聽命於會，言於齊侯曰：「洩氏、孔氏、子人氏三族，實違君命。若君去之以為成，我以鄭為內臣，君亦無所不利焉。」齊侯將許之。管仲曰：「君以禮與信屬諸侯，而以姦終之，無乃不可乎？子父不奸之謂禮，守命共時之謂信。違此二者，姦莫大焉。」公曰：「諸侯有討於鄭，未捷；今苟有釁，從之，不亦可乎？」對曰：「君若綏之以德，加之以訓辭，而帥諸侯以討鄭；鄭將覆亡之不暇，豈敢不懼？若摠其罪人以臨之，鄭有辭矣，何懼？且夫合諸侯以崇德也。會而列姦，何以示後嗣？夫諸侯之會，其德刑禮義，無國不記，記姦之位，君盟替矣。作而不記，非盛德也。君其勿許，鄭必受盟。夫子華既為大子，而求介於大國，以弱其國，亦必不免。鄭有叔詹、堵叔、師叔三良為政，未可間也。」齊侯辭焉。子華由是得罪於鄭。<AlignEnd Key="1795"/>
<AlignBegin Type="Time" Key="1796" RefId="魯僖公七年十月" Term="魯僖公七年十月"/>冬。鄭伯使請盟于齊。<AlignEnd Key="1796"/>
<AlignBegin Type="Time" Key="1797" RefId="魯僖公七年十月" Term="魯僖公七年十月"/>閏月。惠王崩。襄王惡大叔帶之難，懼不立，不發表而告難于齊。<AlignEnd Key="1797"/>
</doc_content>
</document>
<document filename="ChunQiuZuoZhuan_00071">
<corpus>春秋左氏傳</corpus>
<title>魯僖公八年</title>
<doc_content>
<AlignBegin Type="Time" Key="1798" RefId="魯僖公八年正月" Term="魯僖公八年正月"/>八年春。盟于洮，謀王室也。鄭伯乞盟，請服也。襄王定位而後發喪。<AlignEnd Key="1798"/>
<AlignBegin Type="Time" Key="1799" RefId="魯僖公八年正月" Term="魯僖公八年正月"/>晉里克帥師，梁由靡御，虢射為右，以敗狄于采桑。梁由靡曰：「狄無恥，從之必大克。」里克曰：「懼之而已，無速眾狄。」虢射曰：「期年狄必至，示之弱矣。」<AlignEnd Key="1799"/>
<AlignBegin Type="Time" Key="1800" RefId="魯僖公八年四月" Term="魯僖公八年四月"/>夏，狄伐晉，報采桑之役也，復期月。<AlignEnd Key="1800"/>
<AlignBegin Type="Time" Key="1801" RefId="魯僖公八年七月" Term="魯僖公八年七月"/>秋，禘而致哀姜焉，非禮也。凡夫人不薨于寢，不殯于廟，不赴于同，不祔于姑，則弗致也。<AlignEnd Key="1801"/>
<AlignBegin Type="Time" Key="1802" RefId="魯僖公八年十月" Term="魯僖公八年十月"/>冬，王人來告喪，難故也，是以緩。<AlignEnd Key="1802"/>
<AlignBegin Type="Time" Key="1803" RefId="魯僖公八年十月" Term="魯僖公八年十月"/>宋公疾，大子茲父固請曰：「目夷長且仁，君其立之。」公命子魚。子魚辭曰：「能以國讓，仁孰大焉，臣不及也，且又不順。」遂走而退。<AlignEnd Key="1803"/>
</doc_content>
</document>
<document filename="ChunQiuZuoZhuan_00072">
<corpus>春秋左氏傳</corpus>
<title>魯僖公九年</title>
<doc_content>
<AlignBegin Type="Time" Key="1804" RefId="魯僖公九年正月" Term="魯僖公九年正月"/>九年春，宋桓公卒。未葬，而襄公會諸侯，故曰「子」。凡在喪，王曰「小童」，公侯曰「子」。<AlignEnd Key="1804"/>
<AlignBegin Type="Time" Key="1805" RefId="魯僖公九年四月" Term="魯僖公九年四月"/>夏，會于葵丘，尋盟，且脩好，禮也。<AlignEnd Key="1805"/>
<AlignBegin Type="Time" Key="1806" RefId="魯僖公九年四月" Term="魯僖公九年四月"/>王使宰孔賜齊侯胙，曰：「天子有事于文武，使孔賜伯舅胙。」齊侯將下拜。孔曰：「且有後命，天子使孔曰：『以伯舅耋老，加勞賜一級，無下拜。』」對曰：「天威不違顏咫尺，小白，余敢貪天子之命無下拜？恐隕越于下，以遺天子羞，敢不下拜？」下拜登受。<AlignEnd Key="1806"/>
<AlignBegin Type="Time" Key="1807" RefId="魯僖公九年七月" Term="魯僖公九年七月"/>秋，齊侯盟諸侯于葵丘，曰：「凡我同盟之人，既盟之後，言歸于好。」<AlignEnd Key="1807"/>
<AlignBegin Type="Time" Key="1808" RefId="魯僖公九年七月" Term="魯僖公九年七月"/>宰孔先歸，遇晉侯曰：「可無會也。齊侯不務德而勤遠略，故北伐山戎，南伐楚，西為此會也。東略之不知，西則否矣。其在亂乎？君務靖亂，無勤於行。」晉侯乃還。<AlignEnd Key="1808"/>
<AlignBegin Type="Time" Key="1809" RefId="魯僖公九年九月" Term="魯僖公九年九月"/>九月，晉獻公卒。里克、丕鄭欲納文公，故以三公子之徒作亂。<AlignEnd Key="1809"/>
<AlignBegin Type="Time" Key="1810" RefId="魯僖公九年九月" Term="魯僖公九年九月"/>初，獻公使荀息傅奚齊。公疾，召之曰：「以是藐諸孤，辱在大夫，其若之何？」稽首而對曰：「臣竭其股肱之力，加之以忠貞。其濟，君之靈也；不濟，則以死繼之。」公曰：「何謂忠貞？」對曰：「公家之利，知無不為，忠也；送往事居，耦俱無猜，貞也。」<AlignEnd Key="1810"/>
<AlignBegin Type="Time" Key="1811" RefId="魯僖公九年九月" Term="魯僖公九年九月"/>及里克將殺奚齊，先告荀息曰：「三怨將作，秦晉輔之，子將何如？」荀息曰：「將死之。」里克曰：「無益也。」荀叔曰：「吾與先君言矣，不可以貳。能欲復言，而愛身乎？雖無益也，將焉辟之？且人之欲善，誰不如我？我欲無貳，而能謂人已乎？」<AlignEnd Key="1811"/>
<AlignBegin Type="Time" Key="1812" RefId="魯僖公九年十月" Term="魯僖公九年十月"/>冬，十月，里克殺奚齊于次。書曰：「殺其君之子」，未葬也。荀息將死之，人曰：「不如立卓子而輔之。」荀息立公子卓以葬。<AlignEnd Key="1812"/>
<AlignBegin Type="Time" Key="1813" RefId="魯僖公九年十一月" Term="魯僖公九年十一月"/>十一月，里克殺公子卓于朝。荀息死之。<AlignEnd Key="1813"/>
<AlignBegin Type="Time" Key="1814" RefId="魯僖公九年十一月" Term="魯僖公九年十一月"/>君子曰：「詩所謂『白圭之玷，尚可磨也；斯言之玷，不可為也。』荀息有焉！」<AlignEnd Key="1814"/>
<AlignBegin Type="Time" Key="1815" RefId="魯僖公九年十一月" Term="魯僖公九年十一月"/>齊侯以諸侯之師伐晉，及高梁而還，討晉亂也。令不及魯，故不書。<AlignEnd Key="1815"/>
<AlignBegin Type="Time" Key="1816" RefId="魯僖公九年十一月" Term="魯僖公九年十一月"/>晉郤芮使夷吾重賂秦以求入，曰：「人實有國，我何愛焉？入而能民，土於何有？」從之。<AlignEnd Key="1816"/>
<AlignBegin Type="Time" Key="1817" RefId="魯僖公九年十一月" Term="魯僖公九年十一月"/>齊隰朋帥師會秦師，納晉惠公。<AlignEnd Key="1817"/>
<AlignBegin Type="Time" Key="1818" RefId="魯僖公九年十一月" Term="魯僖公九年十一月"/>秦伯謂郤芮曰：「公子誰恃？」對曰：「臣聞亡人無黨，有黨必有讎。夷吾弱不好弄，能鬥不過，長亦不改，不識其他。」公謂公孫枝曰：「夷吾其定乎？」對曰：「臣聞之，唯則定國。詩曰：『不識不知，順帝之則』，文王之謂也。又曰：『不僭不賊，鮮不為則』，無好無惡，不忌不克之謂也。今其言多忌克，難哉！」公曰：「忌則多怨，又焉能克？是吾利也。」<AlignEnd Key="1818"/>
<AlignBegin Type="Time" Key="1819" RefId="魯僖公九年十一月" Term="魯僖公九年十一月"/>宋襄公即位，以公子目夷為仁，使為左師以聽政，於是宋治。故魚氏世為左師。<AlignEnd Key="1819"/>
</doc_content>
</document>
<document filename="ChunQiuZuoZhuan_00073">
<corpus>春秋左氏傳</corpus>
<title>魯僖公十年</title>
<doc_content>
<AlignBegin Type="Time" Key="1820" RefId="魯僖公十年正月" Term="魯僖公十年正月"/>十年春，狄滅溫，蘇子無信也。蘇子叛王即狄，又不能於狄，狄人伐之，王不救，故滅。蘇子奔衛。<AlignEnd Key="1820"/>
<AlignBegin Type="Time" Key="1821" RefId="魯僖公十年四月" Term="魯僖公十年四月"/>夏，四月，周公忌父、王子黨，會齊隰朋，立晉侯。晉侯殺里克以說。將殺里克，公使謂之曰：「微子則不及此。雖然，子弒二君與一大夫，為子君者，不亦難乎？」對曰：「不有廢也，君何以興？欲加之罪，其無辭乎？臣聞命矣。」伏劍而死。於是丕鄭聘于秦，且謝緩賂，故不及。<AlignEnd Key="1821"/>
<AlignBegin Type="Time" Key="1822" RefId="魯僖公十年四月" Term="魯僖公十年四月"/>晉侯改葬共大子。<AlignEnd Key="1822"/>
<AlignBegin Type="Time" Key="1823" RefId="魯僖公十年七月" Term="魯僖公十年七月"/>秋，狐突適下國，遇大子。大子使登僕，而告之曰：「夷吾無禮，余得請於帝矣，將以晉畀秦，秦將祀余。」對曰：「臣聞之，神不歆非類，民不祀非族，君祀無乃殄乎！且民何罪？失刑乏祀，君其圖之。」君曰：「諾，吾將復請。七日，新城西偏，將有巫者而見我焉。」許之，遂不見。及期而往，告之曰：「帝許我罰有罪矣，敝於韓。」<AlignEnd Key="1823"/>
<AlignBegin Type="Time" Key="1824" RefId="魯僖公十年七月" Term="魯僖公十年七月"/>丕鄭之如秦也，言於秦伯曰：「呂甥、郤稱、冀芮實為不從。若重問以召之，臣出晉君，君納重耳，蔑不濟矣。」<AlignEnd Key="1824"/>
<AlignBegin Type="Time" Key="1825" RefId="魯僖公十年十月" Term="魯僖公十年十月"/>冬，秦伯使泠至報問，且召三子。郤芮曰：幣重而言甘，誘我也。遂殺丕鄭、祁舉及七輿大夫：左行共華、右行賈華、叔堅、騅歂、纍虎、特宮、山祁，皆里丕之黨也。<AlignEnd Key="1825"/>
<AlignBegin Type="Time" Key="1826" RefId="魯僖公十年十月" Term="魯僖公十年十月"/>丕豹奔秦，言於秦伯曰：「晉侯背大主而忌小怨，民弗與也。伐之必出。」公曰：「失眾，焉能殺？違禍，誰能出君？」<AlignEnd Key="1826"/>
</doc_content>
</document>
<document filename="ChunQiuZuoZhuan_00074">
<corpus>春秋左氏傳</corpus>
<title>魯僖公十一年</title>
<doc_content>
<AlignBegin Type="Time" Key="1827" RefId="魯僖公十一年正月" Term="魯僖公十一年正月"/>十一年春，晉侯使以丕鄭之亂來告。<AlignEnd Key="1827"/>
<AlignBegin Type="Time" Key="1828" RefId="魯僖公十一年正月" Term="魯僖公十一年正月"/>天王使召武公、內史過賜晉侯命。受玉惰。過歸告王曰：「晉侯其無後乎！王賜之命，而惰於受瑞，先自棄也已，其何繼之有？禮，國之幹也；敬，禮之輿也。不敬則禮不行，禮不行則上下昏，何以長世？」<AlignEnd Key="1828"/>
<AlignBegin Type="Time" Key="1829" RefId="魯僖公十一年四月" Term="魯僖公十一年四月"/>夏，揚、拒、泉、皋、伊雒之戎同伐京師，入王城，焚東門，王子帶召之也。秦晉伐戎以救周。<AlignEnd Key="1829"/>
<AlignBegin Type="Time" Key="1830" RefId="魯僖公十一年七月" Term="魯僖公十一年七月"/>秋，晉侯平戎于王。黃人不歸楚貢。<AlignEnd Key="1830"/>
<AlignBegin Type="Time" Key="1831" RefId="魯僖公十一年十月" Term="魯僖公十一年十月"/>冬，楚人伐黃。<AlignEnd Key="1831"/>
</doc_content>
</document>
<document filename="ChunQiuZuoZhuan_00075">
<corpus>春秋左氏傳</corpus>
<title>魯僖公十二年</title>
<doc_content>
<AlignBegin Type="Time" Key="1832" RefId="魯僖公十二年正月" Term="魯僖公十二年正月"/>十二年春，諸侯城衛楚丘之郛，懼狄難也。<AlignEnd Key="1832"/>
<AlignBegin Type="Time" Key="1833" RefId="魯僖公十二年正月" Term="魯僖公十二年正月"/>黃人恃諸侯之睦于齊也，不共楚職，曰：「自郢及我九百里，焉能害我？」<AlignEnd Key="1833"/>
<AlignBegin Type="Time" Key="1834" RefId="魯僖公十二年四月" Term="魯僖公十二年四月"/>夏，楚滅黃。<AlignEnd Key="1834"/>
<AlignBegin Type="Time" Key="1835" RefId="魯僖公十二年四月" Term="魯僖公十二年四月"/>王以戎難故，討王子帶。<AlignEnd Key="1835"/>
<AlignBegin Type="Time" Key="1836" RefId="魯僖公十二年七月" Term="魯僖公十二年七月"/>秋，王子帶奔齊。<AlignEnd Key="1836"/>
<AlignBegin Type="Time" Key="1837" RefId="魯僖公十二年十月" Term="魯僖公十二年十月"/>冬，齊侯使管夷吾平戎于王，使隰朋平戎于晉，王以上卿之禮饗管仲，管仲辭曰，臣，賤有司也，有天子之二守國高在，若節春秋，來承王命，何以禮焉，陪臣敢辭，王曰，舅氏，余嘉乃勳，應乃懿德，謂督不忘，往踐乃職，無逆朕命，管仲受下卿之禮而還，君子曰，管氏之世祀也宜哉，讓不忘其上，詩曰，愷悌君子，神所勞矣。<AlignEnd Key="1837"/>
</doc_content>
</document>
<document filename="ChunQiuZuoZhuan_00076">
<corpus>春秋左氏傳</corpus>
<title>魯僖公十三年</title>
<doc_content>
<AlignBegin Type="Time" Key="1838" RefId="魯僖公十三年正月" Term="魯僖公十三年正月"/>十三年春，齊侯使仲孫湫聘于周，且言王子帶。事畢，不與王言。歸復命曰：「未可。王怒未怠，其十年乎？不十年，王弗召也。」<AlignEnd Key="1838"/>
<AlignBegin Type="Time" Key="1839" RefId="魯僖公十三年四月" Term="魯僖公十三年四月"/>夏，會于鹹，淮夷病杞故，且謀王室也。<AlignEnd Key="1839"/>
<AlignBegin Type="Time" Key="1840" RefId="魯僖公十三年七月" Term="魯僖公十三年七月"/>秋，為戎難故，諸侯戍周。齊仲孫湫致之。<AlignEnd Key="1840"/>
<AlignBegin Type="Time" Key="1841" RefId="魯僖公十三年十月" Term="魯僖公十三年十月"/>冬，晉薦饑，使乞糴于秦。秦伯謂子桑：「與諸乎？」對曰：「重施而報，君將何求？重施而不報，其民必攜，攜而討焉，無眾必敗。」謂百里：「與諸乎？」對曰：「天災流行，國家代有。救災恤鄰，道也。行道有福。」丕鄭之子豹在秦，請伐晉。秦伯曰：「其君是惡，其民何罪？」秦於是乎輸粟于晉，自雍及絳相繼，命之曰「汎舟之役」。<AlignEnd Key="1841"/>
</doc_content>
</document>
<document filename="ChunQiuZuoZhuan_00077">
<corpus>春秋左氏傳</corpus>
<title>魯僖公十四年</title>
<doc_content>
<AlignBegin Type="Time" Key="1842" RefId="魯僖公十四年正月" Term="魯僖公十四年正月"/>十四年春，諸侯城緣陵而遷杞焉。不書其人，有闕也。<AlignEnd Key="1842"/>
<AlignBegin Type="Time" Key="1843" RefId="魯僖公十四年正月" Term="魯僖公十四年正月"/>鄫季姬來寧，公怒，止之，以鄫子之不朝也。<AlignEnd Key="1843"/>
<AlignBegin Type="Time" Key="1844" RefId="魯僖公十四年四月" Term="魯僖公十四年四月"/>夏，遇于防，而使來朝。<AlignEnd Key="1844"/>
<AlignBegin Type="Time" Key="1845" RefId="魯僖公十四年八月" Term="魯僖公十四年八月"/>秋，八月，辛卯，沙鹿崩。晉卜偃曰：「期年將有大咎，幾亡國。」<AlignEnd Key="1845"/>
<AlignBegin Type="Time" Key="1846" RefId="魯僖公十四年十月" Term="魯僖公十四年十月"/>冬，秦饑，使乞糴于晉。晉人弗與。慶鄭曰：「背施無親，幸災不仁，貪愛不祥，怒鄰不義。四德皆失，何以守國？」虢射曰：「皮之不存，毛將安傅？」慶鄭曰：「棄信背鄰，患孰恤之？無信患作，失援必斃。是則然矣。」虢射曰：「無損於怨，而厚於寇，不如勿與。」慶鄭曰：「背施幸災，民所棄也。近猶讎之，況怨敵乎？」弗聽。退曰：「君其悔是哉！」<AlignEnd Key="1846"/>
</doc_content>
</document>
<document filename="ChunQiuZuoZhuan_00078">
<corpus>春秋左氏傳</corpus>
<title>魯僖公十五年</title>
<doc_content>
<AlignBegin Type="Time" Key="1847" RefId="魯僖公十五年正月" Term="魯僖公十五年正月"/>十五年春，楚人伐徐，徐即諸夏故也。<AlignEnd Key="1847"/>
<AlignBegin Type="Time" Key="1848" RefId="魯僖公十五年三月" Term="魯僖公十五年三月"/>三月，盟于牡丘，尋葵丘之盟，且救徐也。孟穆伯帥師，及諸侯之師救徐，諸侯次于匡以待之。<AlignEnd Key="1848"/>
<AlignBegin Type="Time" Key="1849" RefId="魯僖公十五年五月" Term="魯僖公十五年五月"/>夏，五月，日有食之。不書朔與日，官失之也。<AlignEnd Key="1849"/>
<AlignBegin Type="Time" Key="1850" RefId="魯僖公十五年七月" Term="魯僖公十五年七月"/>秋，伐厲，以救徐也。<AlignEnd Key="1850"/>
<AlignBegin Type="Time" Key="1851" RefId="魯僖公十五年七月" Term="魯僖公十五年七月"/>晉侯之入也，秦穆姬屬賈君焉，且曰：「盡納群公子。」晉侯烝於賈君，又不納群公子，是以穆姬怨之。晉侯許賂中大夫，既而皆背之。賂秦伯以河外列城五，東盡虢略，南及華山，內及解梁城，既而不與。晉饑，秦輸之粟；秦饑，晉閉之糴，故秦伯伐晉。<AlignEnd Key="1851"/>
<AlignBegin Type="Time" Key="1852" RefId="魯僖公十五年七月" Term="魯僖公十五年七月"/>卜徒父筮之，吉：「涉河，侯車敗。」詰之。對曰：「乃大吉也。三敗，必獲晉君。其卦遇蠱，曰：『千乘三去，三去之餘，獲其雄狐。』夫狐蠱，必其君也。蠱之貞，風也；其悔，山也。歲云秋矣，我落其實，而取其材，所以克也。實落材亡，不敗何待？」三敗及韓。<AlignEnd Key="1852"/>
<AlignBegin Type="Time" Key="1853" RefId="魯僖公十五年七月" Term="魯僖公十五年七月"/>晉侯謂慶鄭曰：「寇深矣，若之何？」對曰：「君實深之，可若何？」公曰：「不孫。」卜右，慶鄭吉。弗使，步揚御戎，家僕徒為右。乘小駟，鄭入也。慶鄭曰：「古者大事，必乘其產。生其水土而知其人心，安其教訓，而服習其道，唯所納之，無不如志。今乘異產以從戎事，及懼而變，將與人易。亂氣狡憤，陰血周作，張脈僨興，外彊中乾。進退不可，周旋不能，君必悔之。」弗聽。<AlignEnd Key="1853"/>
<AlignBegin Type="Time" Key="1854" RefId="魯僖公十五年九月" Term="魯僖公十五年九月"/>九月，晉侯逆秦師，使韓簡視師。復曰：「師少於我，鬥士倍我。」公曰：「何故？」對曰：「出因其資，入用其寵，饑食其粟，三施而無報，是以來也。今又擊之，我怠秦奮，倍猶未也。」公曰：「一夫不可狃，況國乎？」遂使請戰，曰：「寡人不佞，能合其眾而不能離也。君若不還，無所逃命。」秦伯使公孫枝對曰：「君之未入，寡人懼之，入而未定列，猶吾憂也。苟列定矣，敢不承命？」韓簡退曰：「吾幸而得囚。」<AlignEnd Key="1854"/>
<AlignBegin Type="Time" Key="1855" RefId="魯僖公十五年九月" Term="魯僖公十五年九月"/>壬戌，戰于韓原。晉戎馬還濘而止，公號慶鄭。慶鄭曰：「愎諫違卜，固敗是求，又何逃焉？」遂去之。梁由靡御韓簡，虢射為右，輅秦伯，將止之。鄭以救公誤之，遂失秦伯。秦獲晉侯以歸。晉大夫反首拔舍，從之。秦伯使辭焉，曰：「二三子何其慼也！寡人之從君而西也，亦晉之妖夢是踐，豈敢以至？」晉大夫三拜稽首曰：「君履后土而戴皇天，皇天后土，實聞君之言，群臣敢在下風。」<AlignEnd Key="1855"/>
<AlignBegin Type="Time" Key="1856" RefId="魯僖公十五年九月" Term="魯僖公十五年九月"/>穆姬聞晉侯將至，以大子罃、弘與女簡、璧，登臺而履薪焉。使以免服衰絰逆，且告曰：「上天降災，使我兩君匪以玉帛相見，而以興戎。若晉君朝以入，則婢子夕以死；夕以入，則朝以死。唯君裁之。」乃舍諸靈臺。<AlignEnd Key="1856"/>
<AlignBegin Type="Time" Key="1857" RefId="魯僖公十五年九月" Term="魯僖公十五年九月"/>大夫請以入。公曰：「獲晉侯，以厚歸也，既而喪歸，焉用之？大夫其何有焉？且晉人慼憂以重我，天地以要我，不圖晉憂，重其怒也。我食吾言，背天地也。重怒難任，背天不祥，必歸晉君。」公子縶曰：「不如殺之，無聚慝焉。」子桑曰：「歸之而質其大子，必得大成。晉未可滅，而殺其君，祇以成惡。且史佚有言曰：『無始禍，無怙亂，無重怒。』重怒難任，陵人不祥。」乃許晉平。<AlignEnd Key="1857"/>
<AlignBegin Type="Time" Key="1858" RefId="魯僖公十五年九月" Term="魯僖公十五年九月"/>晉侯使郤乞告瑕呂飴甥，且召之。子金教之言曰：「朝國人而以君命賞。且告之曰：『孤雖歸，辱社稷矣，其卜貳圉也。』」眾皆哭。晉於是乎作爰田。呂甥曰：「君亡之不恤，而群臣是憂，惠之至也，將若君何？」眾曰：「何為而可？」對曰：「征繕以輔孺子。諸侯聞之，喪君有君，群臣輯睦，甲兵益多。好我者勸，惡我者懼，庶有益乎！」眾說，晉於是乎作州兵。<AlignEnd Key="1858"/>
<AlignBegin Type="Time" Key="1859" RefId="魯僖公十五年九月" Term="魯僖公十五年九月"/>初，晉獻公筮嫁伯姬於秦，遇歸妹之睽。史蘇占之，曰：「不吉。其繇曰：『士刲羊，亦無衁也；女承筐，亦無貺也。西鄰責言，不可償也。歸妹之睽，猶無相也。』震之離，亦離之震。『為雷為火，為嬴敗姬。車說其輹，火焚其旗，不利行師，敗于宗丘。歸妹睽孤，寇張之弧。姪其從姑，六年其逋，逃歸其國，而棄其家，明年，其死於高梁之虛。』」<AlignEnd Key="1859"/>
<AlignBegin Type="Time" Key="1860" RefId="魯僖公十五年九月" Term="魯僖公十五年九月"/>及惠公在秦，曰：「先君若從史蘇之占，吾不及此夫。」韓簡侍，曰：「龜，象也；筮，數也。物生而後有象，象而後有滋，滋而後有數。先君之敗德，及可數乎？史蘇是占，勿從何益？詩曰：『下民之孽，匪降自天。僔沓背憎，職競由人。』」<AlignEnd Key="1860"/>
<AlignBegin Type="Time" Key="1861" RefId="魯僖公十五年九月" Term="魯僖公十五年九月"/>震夷伯之廟，罪之也，於是展氏有隱慝焉。<AlignEnd Key="1861"/>
<AlignBegin Type="Time" Key="1862" RefId="魯僖公十五年十月" Term="魯僖公十五年十月"/>冬，宋人伐曹，討舊怨也。<AlignEnd Key="1862"/>
<AlignBegin Type="Time" Key="1863" RefId="魯僖公十五年十月" Term="魯僖公十五年十月"/>楚敗徐于婁林，徐恃救也。<AlignEnd Key="1863"/>
<AlignBegin Type="Time" Key="1864" RefId="魯僖公十五年十月" Term="魯僖公十五年十月"/>十月，晉陰飴甥會秦伯，盟于王城。秦伯曰：「晉國和乎？」對曰：「不和。小人恥失其君而悼喪其親，不憚征繕以立圉也，曰：『必報讎，寧事戎狄。』君子愛其君而知其罪，不憚征繕以待秦命，曰：『必報德，有死無二。』以此不和。」秦伯曰：「國謂君何？」對曰：「小人慼，謂之不免；君子恕，以為必歸。小人曰：『我毒秦，秦豈歸君？』君子曰：『我知罪矣，秦必歸君。貳而執之，服而舍之。德莫厚焉，刑莫威焉。服者懷德，貳者畏刑。此一役也，秦可以霸。納而不定，廢而不立，以德為怨，秦不其然？』」秦伯曰：「是吾心也。」改館晉侯，饋七牢焉。<AlignEnd Key="1864"/>
<AlignBegin Type="Time" Key="1865" RefId="魯僖公十五年十月" Term="魯僖公十五年十月"/>蛾析謂慶鄭曰：「盍行乎？」對曰：「陷君於敗，敗而不死，又使失刑，非人臣也。臣而不臣，行將焉入？」<AlignEnd Key="1865"/>
<AlignBegin Type="Time" Key="1866" RefId="魯僖公十五年十一月" Term="魯僖公十五年十一月"/>十一月，晉侯歸。丁丑，殺慶鄭而後入。<AlignEnd Key="1866"/>
<AlignBegin Type="Time" Key="1867" RefId="魯僖公十五年十一月" Term="魯僖公十五年十一月"/>是歲，晉又饑，秦伯又餼之粟，曰：「吾怨其君而矜其民。且吾聞唐叔之封也，箕子曰：『其後必大。』晉其庸可冀乎？姑樹德焉，以待能者。」於是秦始征晉河東，置官司焉。<AlignEnd Key="1867"/>
</doc_content>
</document>
<document filename="ChunQiuZuoZhuan_00079">
<corpus>春秋左氏傳</corpus>
<title>魯僖公十六年</title>
<doc_content>
<AlignBegin Type="Time" Key="1868" RefId="魯僖公十六年正月" Term="魯僖公十六年正月"/>十六年春，隕石于宋五，隕星也。六鷁退飛，過宋都，風也。周內史叔興聘于宋，宋襄公問焉，曰：「是何祥也？吉凶焉在？」對曰：「今茲魯多大喪，明年齊有亂。君將得諸侯而不終。」退而告人曰：「君失問。是陰陽之事，非吉凶所生也。吉凶由人，吾不敢逆君故也。」<AlignEnd Key="1868"/>
<AlignBegin Type="Time" Key="1869" RefId="魯僖公十六年四月" Term="魯僖公十六年四月"/>夏，齊伐厲，不克。救徐而還。<AlignEnd Key="1869"/>
<AlignBegin Type="Time" Key="1870" RefId="魯僖公十六年七月" Term="魯僖公十六年七月"/>秋，狄侵晉，取狐廚、受鐸，涉汾，及昆都。因晉敗也。<AlignEnd Key="1870"/>
<AlignBegin Type="Time" Key="1871" RefId="魯僖公十六年七月" Term="魯僖公十六年七月"/>王以戎難告于齊，齊徵諸侯而戍周。<AlignEnd Key="1871"/>
<AlignBegin Type="Time" Key="1872" RefId="魯僖公十六年十一月" Term="魯僖公十六年十一月"/>冬，十一月，乙卯，鄭殺子華。<AlignEnd Key="1872"/>
<AlignBegin Type="Time" Key="1873" RefId="魯僖公十六年十二月" Term="魯僖公十六年十二月"/>十二月，會于淮，謀鄫，且東略也。<AlignEnd Key="1873"/>
<AlignBegin Type="Time" Key="1874" RefId="魯僖公十六年十二月" Term="魯僖公十六年十二月"/>城鄫，役人病，有夜登丘而呼曰：「齊有亂。」不果城而還。<AlignEnd Key="1874"/>
</doc_content>
</document>
<document filename="ChunQiuZuoZhuan_00080">
<corpus>春秋左氏傳</corpus>
<title>魯僖公十七年</title>
<doc_content>
<AlignBegin Type="Time" Key="1875" RefId="魯僖公十七年正月" Term="魯僖公十七年正月"/>十七年春，齊人為徐伐英氏，以報婁林之役也。<AlignEnd Key="1875"/>
<AlignBegin Type="Time" Key="1876" RefId="魯僖公十七年四月" Term="魯僖公十七年四月"/>夏，晉大子圉為質於秦，秦歸河東而妻之。<AlignEnd Key="1876"/>
<AlignBegin Type="Time" Key="1877" RefId="魯僖公十七年四月" Term="魯僖公十七年四月"/>惠公之在梁也，梁伯妻之。梁嬴孕，過期。卜招父與其子卜之，其子曰：「將生一男一女。」招曰：「然。男為人臣，女為人妾。」故名男曰圉，女曰妾。及子圉西質，妾為宦女焉。<AlignEnd Key="1877"/>
<AlignBegin Type="Time" Key="1878" RefId="魯僖公十七年四月" Term="魯僖公十七年四月"/>師滅項。淮之會，公有諸侯之事，未歸而取項。齊人以為討而止公。<AlignEnd Key="1878"/>
<AlignBegin Type="Time" Key="1879" RefId="魯僖公十七年七月" Term="魯僖公十七年七月"/>秋，聲姜以公故，會齊侯于卞。<AlignEnd Key="1879"/>
<AlignBegin Type="Time" Key="1880" RefId="魯僖公十七年九月" Term="魯僖公十七年九月"/>九月，公至。書曰「至自會」，猶有諸侯之事焉，且諱之也。<AlignEnd Key="1880"/>
<AlignBegin Type="Time" Key="1881" RefId="魯僖公十七年九月" Term="魯僖公十七年九月"/>齊侯之夫人三，王姬、徐嬴、蔡姬，皆無子。齊侯好內，多內寵，內嬖如夫人者六人：長衛姬生武孟，少衛姬生惠公，鄭姬生孝公，葛嬴生昭公，密姬生懿公，宋華子生公子雍。公與管仲屬孝公於宋襄公，以為大子。<AlignEnd Key="1881"/>
<AlignBegin Type="Time" Key="1882" RefId="魯僖公十七年九月" Term="魯僖公十七年九月"/>雍巫有寵於衛共姬，因寺人貂以薦羞於公，亦有寵。公許之，立武孟。管仲卒，五公子皆求立。<AlignEnd Key="1882"/>
<AlignBegin Type="Time" Key="1883" RefId="魯僖公十七年十月" Term="魯僖公十七年十月"/>冬，十月，乙亥，齊桓公卒。易牙入，與寺人貂因內寵以殺群吏，而立公子無虧。孝公奔宋。<AlignEnd Key="1883"/>
<AlignBegin Type="Time" Key="1884" RefId="魯僖公十七年十二月" Term="魯僖公十七年十二月"/>十二月，乙亥，赴。辛已，夜殯。<AlignEnd Key="1884"/>
</doc_content>
</document>
<document filename="ChunQiuZuoZhuan_00081">
<corpus>春秋左氏傳</corpus>
<title>魯僖公十八年</title>
<doc_content>
<AlignBegin Type="Time" Key="1885" RefId="魯僖公十八年正月" Term="魯僖公十八年正月"/>十八年春，宋襄公以諸侯伐齊。<AlignEnd Key="1885"/>
<AlignBegin Type="Time" Key="1886" RefId="魯僖公十八年三月" Term="魯僖公十八年三月"/>三月，齊人殺無虧。<AlignEnd Key="1886"/>
<AlignBegin Type="Time" Key="1887" RefId="魯僖公十八年三月" Term="魯僖公十八年三月"/>鄭伯始朝于楚。楚子賜之金，既而悔之，與之盟曰：「無以鑄兵。」故以鑄三鍾。<AlignEnd Key="1887"/>
<AlignBegin Type="Time" Key="1888" RefId="魯僖公十八年三月" Term="魯僖公十八年三月"/>齊人將立孝公，不勝四公子之徒，遂與宋人戰。<AlignEnd Key="1888"/>
<AlignBegin Type="Time" Key="1889" RefId="魯僖公十八年五月" Term="魯僖公十八年五月"/>夏，五月，宋敗齊師于甗，立孝公而還。<AlignEnd Key="1889"/>
<AlignBegin Type="Time" Key="1890" RefId="魯僖公十八年八月" Term="魯僖公十八年八月"/>秋，八月，葬齊桓公。<AlignEnd Key="1890"/>
<AlignBegin Type="Time" Key="1891" RefId="魯僖公十八年十月" Term="魯僖公十八年十月"/>冬，邢人、狄人伐衛，圍菟圃。衛侯以國讓父兄子弟，及朝眾，曰：「苟能治之，燬請從焉。」眾不可，而從師于訾婁。狄師還。<AlignEnd Key="1891"/>
<AlignBegin Type="Time" Key="1892" RefId="魯僖公十八年十月" Term="魯僖公十八年十月"/>梁伯益其國而不能實也，命曰「新里」，秦取之。<AlignEnd Key="1892"/>
</doc_content>
</document>
<document filename="ChunQiuZuoZhuan_00082">
<corpus>春秋左氏傳</corpus>
<title>魯僖公十九年</title>
<doc_content>
<AlignBegin Type="Time" Key="1893" RefId="魯僖公十九年正月" Term="魯僖公十九年正月"/>十九年春，遂城而居之。<AlignEnd Key="1893"/>
<AlignBegin Type="Time" Key="1894" RefId="魯僖公十九年正月" Term="魯僖公十九年正月"/>宋人執滕宣公。<AlignEnd Key="1894"/>
<AlignBegin Type="Time" Key="1895" RefId="魯僖公十九年四月" Term="魯僖公十九年四月"/>夏，宋公使邾文公用鄫子于次睢之社，欲以屬東夷。司馬子魚曰：「古者六畜不相為用，小事不用大牲，而況敢用人乎？祭祀以為人也。民，神之主也。用人，其誰饗之？齊桓公存三亡國以屬諸侯，義士猶曰薄德。今一會而虐二國之君，又用諸淫昏之鬼，將以求霸，不亦難乎？得死為幸。」<AlignEnd Key="1895"/>
<AlignBegin Type="Time" Key="1896" RefId="魯僖公十九年七月" Term="魯僖公十九年七月"/>秋，衛人伐邢，以報菟圃之役。於是衛大旱，卜有事於山川，不吉。甯莊子曰：「昔周饑，克殷而年豐。今邢方無道，諸侯無伯，天其或者欲使衛討邢乎？」從之，師興而雨。<AlignEnd Key="1896"/>
<AlignBegin Type="Time" Key="1897" RefId="魯僖公十九年七月" Term="魯僖公十九年七月"/>宋人圍曹，討不服也。子魚言於宋公曰：「文王聞崇德亂而伐之，軍三旬而不降。退脩教而復伐之，因壘而降。詩曰：『刑于寡妻，至于兄弟，以御于家邦。』今君德無乃猶有所闕，而以伐人，若之何？盍姑內省德乎，無闕而後動。」<AlignEnd Key="1897"/>
<AlignBegin Type="Time" Key="1898" RefId="魯僖公十九年七月" Term="魯僖公十九年七月"/>陳穆公請脩好於諸侯，以無忘齊桓之德。<AlignEnd Key="1898"/>
<AlignBegin Type="Time" Key="1899" RefId="魯僖公十九年十月" Term="魯僖公十九年十月"/>冬，盟于齊，脩桓公之好也。<AlignEnd Key="1899"/>
<AlignBegin Type="Time" Key="1900" RefId="魯僖公十九年十月" Term="魯僖公十九年十月"/>梁亡，不書其主，自取之也。初，梁伯好土功，亟城而弗處，民罷而弗堪，則曰「某寇將至。」乃溝公宮，曰：「秦將襲我。」民懼而潰，秦遂取梁。<AlignEnd Key="1900"/>
</doc_content>
</document>
<document filename="ChunQiuZuoZhuan_00083">
<corpus>春秋左氏傳</corpus>
<title>魯僖公二十年</title>
<doc_content>
<AlignBegin Type="Time" Key="1901" RefId="魯僖公二十年正月" Term="魯僖公二十年正月"/>二十年春，新作南門。書，不時也。凡啟塞從時。<AlignEnd Key="1901"/>
<AlignBegin Type="Time" Key="1902" RefId="魯僖公二十年正月" Term="魯僖公二十年正月"/>滑人叛鄭，而服於衛。<AlignEnd Key="1902"/>
<AlignBegin Type="Time" Key="1903" RefId="魯僖公二十年四月" Term="魯僖公二十年四月"/>夏，鄭公子士、洩堵寇，帥師入滑。<AlignEnd Key="1903"/>
<AlignBegin Type="Time" Key="1904" RefId="魯僖公二十年七月" Term="魯僖公二十年七月"/>秋，齊狄盟于邢，為邢謀衛難也。於是衛方病邢。<AlignEnd Key="1904"/>
<AlignBegin Type="Time" Key="1905" RefId="魯僖公二十年十月" Term="魯僖公二十年十月"/>隨以漢東諸侯叛楚，冬，楚鬥穀於菟帥師伐隨，取成而還，君子曰，隨之見伐，不量力也，量力而動，其過鮮矣，善敗由己，而由人乎哉，詩曰，豈不夙夜，謂行多露。<AlignEnd Key="1905"/>
<AlignBegin Type="Time" Key="1906" RefId="魯僖公二十年十月" Term="魯僖公二十年十月"/>宋襄公欲合諸侯。臧文仲聞之曰：「以欲從人則可，以人從欲鮮濟。」<AlignEnd Key="1906"/>
</doc_content>
</document>
<document filename="ChunQiuZuoZhuan_00084">
<corpus>春秋左氏傳</corpus>
<title>魯僖公二十一年</title>
<doc_content>
<AlignBegin Type="Time" Key="1907" RefId="魯僖公二十一年正月" Term="魯僖公二十一年正月"/>二十一年春，宋人為鹿上之盟，以求諸侯於楚，楚人許之。公子目夷曰：「小國爭盟，禍也。宋其亡乎，幸而後敗。」<AlignEnd Key="1907"/>
<AlignBegin Type="Time" Key="1908" RefId="魯僖公二十一年四月" Term="魯僖公二十一年四月"/>夏，大旱，公欲焚巫、尫。臧文仲曰：「非旱備也。脩城郭，貶食省用，務穡勸分，此其務也，巫、尫何為？天欲殺之，則如勿生。若能為旱，焚之滋甚。」公從之。是歲也，饑而不害。<AlignEnd Key="1908"/>
<AlignBegin Type="Time" Key="1909" RefId="魯僖公二十一年七月" Term="魯僖公二十一年七月"/>秋，諸侯會宋公于盂。子魚曰：「禍其在此乎？君欲已甚，其何以堪之？」於是楚執宋公以伐宋。<AlignEnd Key="1909"/>
<AlignBegin Type="Time" Key="1910" RefId="魯僖公二十一年十月" Term="魯僖公二十一年十月"/>冬，會于薄以釋之，子魚曰，禍猶未也，未足以懲君，任，宿，須句，顓臾，風姓也，實司大皞與有濟之祀，以服事諸夏，邾人滅須句，須句子來奔，因成風也，成風為之言於公曰，崇明祀，保小寡，周禮也，蠻夷猾夏，周禍也，若封須句，是崇皞濟而脩祀紓禍也。<AlignEnd Key="1910"/>
</doc_content>
</document>
<document filename="ChunQiuZuoZhuan_00085">
<corpus>春秋左氏傳</corpus>
<title>魯僖公二十二年</title>
<doc_content>
<AlignBegin Type="Time" Key="1911" RefId="魯僖公二十二年正月" Term="魯僖公二十二年正月"/>二十二年春，伐邾，取須句，反其君焉，禮也。<AlignEnd Key="1911"/>
<AlignBegin Type="Time" Key="1912" RefId="魯僖公二十二年三月" Term="魯僖公二十二年三月"/>三月，鄭伯如楚。<AlignEnd Key="1912"/>
<AlignBegin Type="Time" Key="1913" RefId="魯僖公二十二年四月" Term="魯僖公二十二年四月"/>夏，宋公伐鄭。子魚曰：「所謂禍在此矣。」<AlignEnd Key="1913"/>
<AlignBegin Type="Time" Key="1914" RefId="魯僖公二十二年四月" Term="魯僖公二十二年四月"/>初，平王之東遷也，辛有適伊川，見被髮而祭於野者，曰：「不及百年，此其戎乎！其禮先亡矣。」<AlignEnd Key="1914"/>
<AlignBegin Type="Time" Key="1915" RefId="魯僖公二十二年七月" Term="魯僖公二十二年七月"/>秋，秦、晉遷陸渾之戎于伊川。<AlignEnd Key="1915"/>
<AlignBegin Type="Time" Key="1916" RefId="魯僖公二十二年七月" Term="魯僖公二十二年七月"/>晉大子圉為質於秦，將逃歸，謂嬴氏曰：「與子歸乎？」對曰：「子，晉大子，而辱於秦。子之欲歸，不亦宜乎？寡君之使婢子侍執巾櫛，以固子也。從子而歸，棄君命也。不敢從，亦不敢言。」遂逃歸。<AlignEnd Key="1916"/>
<AlignBegin Type="Time" Key="1917" RefId="魯僖公二十二年七月" Term="魯僖公二十二年七月"/>富辰言於王曰：「請召大叔。詩曰：『協比其鄰，昏姻孔云。』吾兄弟之不協，焉能怨諸侯之不睦？」王說。王子帶自齊復歸于京師，王召之也。<AlignEnd Key="1917"/>
<AlignBegin Type="Time" Key="1918" RefId="魯僖公二十二年七月" Term="魯僖公二十二年七月"/>邾人以須句故出師。公卑邾，不設備而禦之。臧文仲曰：「國無小，不可易也。無備雖眾，不可恃也。詩曰：『戰戰兢兢，如臨深淵，如履薄冰。』又曰：『敬之敬之，天惟顯思，命不易哉！』先王之明德，猶無不難也，無不懼也，況我小國乎？君其無謂邾小，蜂、蠆有毒，而況國乎？」弗聽。<AlignEnd Key="1918"/>
<AlignBegin Type="Time" Key="1919" RefId="魯僖公二十二年八月" Term="魯僖公二十二年八月"/>八月，丁未，公及邾師戰于升陘，我師敗績。邾人獲公冑，縣諸魚門。<AlignEnd Key="1919"/>
<AlignBegin Type="Time" Key="1920" RefId="魯僖公二十二年八月" Term="魯僖公二十二年八月"/>楚人伐宋以救鄭。宋公將戰，大司馬固諫曰：「天之棄商久矣，君將興之，弗可赦也已。」弗聽。<AlignEnd Key="1920"/>
<AlignBegin Type="Time" Key="1921" RefId="魯僖公二十二年十一月" Term="魯僖公二十二年十一月"/>冬，十一月，己巳，朔，宋公及楚人戰于泓。宋人既成列，楚人未既濟。司馬曰：「彼眾我寡，及其未既濟也，請擊之。」公曰：「不可。」既濟而未成列，又以告。公曰：「未可。」既陳而後擊之，宋師敗績，公傷股，門官殲焉。<AlignEnd Key="1921"/>
<AlignBegin Type="Time" Key="1922" RefId="魯僖公二十二年十一月" Term="魯僖公二十二年十一月"/>國人皆咎公。公曰：「君子不重傷，不禽二毛。古之為軍也，不以阻隘也。寡人雖亡國之餘，不鼓不成列。」子魚曰：「君未知戰。勍敵之人，隘而不列，天贊我也。阻而鼓之，不亦可乎？猶有懼焉。且今之勍者，皆吾敵也。雖及胡耇，獲則取之，何有於二毛？明恥教戰，求殺敵也。傷未及死，如何勿重？若愛重傷，則如勿傷。愛其二毛，則如服焉。三軍以利用也，金鼓以聲氣也。利而用之，阻隘可也。聲盛致志，鼓儳可也。」<AlignEnd Key="1922"/>
<AlignBegin Type="Time" Key="1923" RefId="魯僖公二十二年十一月" Term="魯僖公二十二年十一月"/>丙子晨，鄭文夫人芊氏，姜氏，勞楚子於柯澤，楚子使師縉示之俘馘，君子曰，非禮也，婦人送迎不出門，見兄弟不踰閾，戎事不邇女器，丁丑，楚子入饗于鄭，九獻，庭實旅百，加籩豆六品，饗畢，夜出，文芊送于軍，取鄭二姬以歸，叔詹曰，楚王其不沒乎，為禮卒於無別，無別不可謂禮，將何以沒，諸侯是以知其不遂霸也。<AlignEnd Key="1923"/>
</doc_content>
</document>
<document filename="ChunQiuZuoZhuan_00086">
<corpus>春秋左氏傳</corpus>
<title>魯僖公二十三年</title>
<doc_content>
<AlignBegin Type="Time" Key="1924" RefId="魯僖公二十三年正月" Term="魯僖公二十三年正月"/>二十三年春，齊侯伐宋，圍緡，以討其不與盟于齊也。<AlignEnd Key="1924"/>
<AlignBegin Type="Time" Key="1925" RefId="魯僖公二十三年五月" Term="魯僖公二十三年五月"/>夏，五月，宋襄公卒，傷於泓故也。<AlignEnd Key="1925"/>
<AlignBegin Type="Time" Key="1926" RefId="魯僖公二十三年七月" Term="魯僖公二十三年七月"/>秋，楚成得臣帥師伐陳，討其貳於宋也。遂取焦、夷，城頓而還。子文以為之功使為令尹。叔伯曰：「子若國何？」對曰：「吾以靖國也。夫有大功而無貴仕，其人能靖者與，有幾？」<AlignEnd Key="1926"/>
<AlignBegin Type="Time" Key="1927" RefId="魯僖公二十三年九月" Term="魯僖公二十三年九月"/>九月，晉惠公卒。<AlignEnd Key="1927"/>
<AlignBegin Type="Time" Key="1928" RefId="魯僖公二十三年九月" Term="魯僖公二十三年九月"/>懷公命無從亡人。期期而不至，無赦。狐突之子毛及偃，從重耳在秦，弗召。<AlignEnd Key="1928"/>
<AlignBegin Type="Time" Key="1929" RefId="魯僖公二十三年十月" Term="魯僖公二十三年十月"/>冬，懷公執狐突曰：「子來則免。」對曰：「子之能仕，父教之忠，古之制也。策名委質，貳乃辟也。今臣之子，名在重耳，有年數矣。若又召之，教之貳也。父教子貳，何以事君？刑之不濫，君之明也，臣之願也。淫刑以逞，誰則無罪？臣聞命矣。」乃殺之。<AlignEnd Key="1929"/>
<AlignBegin Type="Time" Key="1930" RefId="魯僖公二十三年十月" Term="魯僖公二十三年十月"/>卜偃稱疾不出，曰：「《周書》有之：『乃大明服。』己則不明，而殺人以逞，不亦難乎？民不見德，而唯戮是聞，其何後之有？」<AlignEnd Key="1930"/>
<AlignBegin Type="Time" Key="1931" RefId="魯僖公二十三年十一月" Term="魯僖公二十三年十一月"/>十一月，杞成公卒。書曰「子」，杞夷也。不書名，未同盟也。凡諸侯同盟，死則j赴以名，禮也。赴以名，則亦書之，不然則否，辟不敏也。<AlignEnd Key="1931"/>
<AlignBegin Type="Time" Key="1932" RefId="魯僖公二十三年十一月" Term="魯僖公二十三年十一月"/>晉公子重耳之及於難也，晉人伐諸蒲城，蒲城人欲戰，重耳不可，曰，保君父之命，而享其生祿，於是乎得人，有人而校，罪莫大焉，吾其奔也，遂奔狄，從者狐偃，趙衰，顛頡，魏武子，司空季子，狄人伐廧咎如，獲其二女，叔隗，季隗，納諸公子，公子取季隗，生伯鯈，叔劉，以叔隗妻趙衰，生盾，將適齊，謂季隗曰，待我二十五年不來而後嫁，對曰，我二十五年矣，又如是而嫁，則就木焉，請待子，處狄十二年而行，過衛，衛文公不禮焉，出於五鹿，乞食於野人，野人與之塊，公子怒，欲鞭之，子犯曰，天賜也，稽首受而載之。及齊，齊桓公妻之，有馬二十乘，公子安之。從者以為不可，將行，謀於桑下，蠶妾在其上，以告姜氏，姜氏殺之，而謂公子曰，子有四方之志，其聞之者，吾殺之矣，公子曰，無之，姜曰，行也，懷與安，實敗名，公子不可，姜與子犯謀，醉而遣之，醒以戈逐子犯，及曹，曹共公聞其駢脅，欲觀其裸，浴，薄而觀之，僖負羈之妻曰，吾觀晉公子之從者，皆足以相國，若以相，夫子必反其國，反其國，必得志於諸侯，得志於諸侯，而誅無禮，曹其首也，子盍蚤自貳焉，乃饋盤飧寘璧焉。公子受飧反璧。及宋，宋襄公贈之以馬二十乘，及鄭，鄭文公亦不禮焉，叔詹諫曰，臣聞天之所啟，人弗及也，晉公子有三焉，天其或者將建諸，君其禮焉，男女同姓，其生不蕃，晉公子，姬出也，而至于今，一也，離外之患，而天下不靖，晉國殆將啟之，二也，有三士足以上人，而從之，三也，晉鄭同儕，其過子弟，固將禮焉，況天之所啟乎，弗聽，及楚，楚子饗之，曰，公子若反晉國，則何以報不穀，對曰，子女玉帛，則君有之。羽毛齒革，則君地生焉。其波及晉國者，君之餘也，其何以報。君曰，雖然，何以報我，對曰，若以君之靈，得反晉國，晉楚治兵，遇於中原，其辟君三舍，若不獲命，其左執鞭弭，右屬櫜鞬，以與君周旋，子玉請殺之。楚子曰，晉公子廣而儉，文而有禮，其從者肅而寬，忠而能力。晉侯無親，外內惡之，吾聞姬姓，唐叔之後，其後衰者也，其將由晉公子乎，天將興之，誰能廢之，違天必有大咎，乃送諸秦，秦伯納女五人，懷嬴與焉，奉匜沃盥，既而揮之，怒曰，秦晉匹也，何以卑我，公子懼，降服而囚，他日，公享之，子犯曰，吾不如衰之文也，請使衰從，公子賦河水，公賦六月，趙衰曰，重耳拜賜，公子降拜稽首，公降一級，而辭焉，衰曰，君稱所以佐天子者命重耳，重耳敢不拜。<AlignEnd Key="1932"/>
</doc_content>
</document>
<document filename="ChunQiuZuoZhuan_00087">
<corpus>春秋左氏傳</corpus>
<title>魯僖公二十四年</title>
<doc_content>
<AlignBegin Type="Time" Key="1933" RefId="魯僖公二十四年正月" Term="魯僖公二十四年正月"/>二十四年春，王正月，秦伯納之。不書，不告入也。<AlignEnd Key="1933"/>
<AlignBegin Type="Time" Key="1934" RefId="魯僖公二十四年正月" Term="魯僖公二十四年正月"/>及河，子犯以璧授公子，曰：「臣負羈絏，從君巡於天下。臣之罪甚多矣，臣猶知之，而況君乎？請由此亡。」公子曰：「所不與舅氏同心者，有如白水。」投其璧于河。<AlignEnd Key="1934"/>
<AlignBegin Type="Time" Key="1935" RefId="魯僖公二十四年正月" Term="魯僖公二十四年正月"/>濟河，圍令狐，入桑泉，取臼衰。<AlignEnd Key="1935"/>
<AlignBegin Type="Time" Key="1936" RefId="魯僖公二十四年二月" Term="魯僖公二十四年二月"/>二月，甲午，晉師軍于廬柳。秦伯使公子縶如晉師。師退，軍于郇。辛丑，狐偃及秦、晉之大夫盟于郇。壬寅，公子入于晉師。丙午，入于曲沃。丁未，朝于武宮。戊申，使殺懷公于高梁。不書，亦不告也。<AlignEnd Key="1936"/>
<AlignBegin Type="Time" Key="1937" RefId="魯僖公二十四年二月" Term="魯僖公二十四年二月"/>呂、郤畏偪，將焚公宮而弒晉侯。寺人披請見。公使讓之，且辭焉，曰：「蒲城之役，君命一宿，女即至。其後余從狄君以田渭濱，女為惠公來求殺余，命女三宿，女中宿至。雖有君命，何其速也？夫袪猶在，女其行乎。」對曰：「臣謂君之入也，其知之矣。若猶未也，又將及難。君命無二，古之制也。除君之惡，唯力是視。蒲人、狄人，余何有焉？今君即位，其無蒲、狄乎？齊桓公置射鉤而使管仲相。君若易之，何辱命焉？行者甚眾，豈唯刑臣？」公見之，以難告。<AlignEnd Key="1937"/>
<AlignBegin Type="Time" Key="1938" RefId="魯僖公二十四年三月" Term="魯僖公二十四年三月"/>三月，晉侯潛會秦伯于王城。己丑，晦，公宮火。瑕甥、郤芮不獲公，乃如河上，秦伯誘而殺之。晉侯逆夫人嬴氏以歸。秦伯送衛於晉三千人，實紀綱之僕。<AlignEnd Key="1938"/>
<AlignBegin Type="Time" Key="1939" RefId="魯僖公二十四年三月" Term="魯僖公二十四年三月"/>初，晉侯之豎頭須，守藏者也。其出也，竊藏以逃，盡用以求納之。及入，求見。公辭焉以沐。謂僕人曰：「沐則心覆，心覆則圖反，宜吾不得見也。居者為社稷之守，行者為羈絏之僕，其亦可也，何必罪居者？國君而讎匹夫，懼者甚眾矣。」僕人以告，公遽見之。<AlignEnd Key="1939"/>
<AlignBegin Type="Time" Key="1940" RefId="魯僖公二十四年三月" Term="魯僖公二十四年三月"/>狄人歸季隗于晉，而請其二子。文公妻趙衰，生原同、屏括、摟嬰。趙姬請逆盾與其母。子餘辭。姬曰：「得寵而忘舊，何以使人？必逆之。」固請，許之。來，以盾為才，固請于公，以為嫡子，而使其三子下之。以叔隗為內子，而己下之。<AlignEnd Key="1940"/>
<AlignBegin Type="Time" Key="1941" RefId="魯僖公二十四年三月" Term="魯僖公二十四年三月"/>晉侯賞從亡者，介之推不言祿，祿亦弗及。推曰：「獻公之子九人，唯君在矣。惠、懷無親，外內棄之。天未絕晉，必將有主。主晉祀者，非君而誰？天實置之，而二三子以為己力，不亦誣乎？竊人之財，猶謂之盜，況貪天之功以為己力乎？下義其罪，上賞其姦，上下相蒙，難與處矣。」其母曰：「盍亦求之？以死誰懟？」對曰：「尤而效之，罪又甚焉。且出怨言，不食其食。」其母曰：「亦使知之，若何？」對曰：「言，身之文也。身將隱，焉用文之？是求顯也。」其母曰：「能如是乎？與女偕隱。」遂隱而死。晉侯求之不獲，以綿上為之田，曰：「以志吾過，且旌善人。」<AlignEnd Key="1941"/>
<AlignBegin Type="Time" Key="1942" RefId="魯僖公二十四年三月" Term="魯僖公二十四年三月"/>鄭之入滑也，滑人聽命。師還，又即衛。鄭公子士洩、堵俞彌帥師伐滑。王使伯服、游孫伯如鄭請滑。鄭伯怨惠王之入而不與厲公爵也，又怨襄王之與衛、滑也，故不聽王命而執二子。王怒，將以狄伐鄭。富辰諫曰：「不可。臣聞之，大上以德撫民，其次親親，以相及也。昔周公弔二叔之不鹹，故封建親戚以蕃屏周。管、蔡、郕、霍、魯、衛、毛、聃、郜、雍、曹、滕、畢、原、酆、郇，文之昭也。邗、晉、應、韓，武之穆也。凡、蔣、邢、茅、胙、祭，周公之胤也。召穆公思周德之不類，故糾合宗族于成周而作詩，曰：『常棣之華，鄂不韡韡。凡今之人，莫如兄弟。』其四章曰：『兄弟鬩于牆，外禦其侮。』而是，則兄弟雖有小忿，不廢懿親。今天子不忍小忿以棄鄭親，其若之何？庸勳，親親，暱近，尊賢，德之大者也。即聾，從昧，與頑，用嚚，姦之大者也。棄德崇姦，禍之大者也。鄭有平、惠之勳，又有厲、宣之親，棄嬖寵而用三良，於諸姬為近，四德具矣。耳不聽五聲之和為聾，目不別五色之章為昧，心不則德義之經為頑，口不道忠信之言為嚚。狄皆則之，四姦具矣。周之有懿德也，猶曰『莫如兄弟』，故封建之。其懷柔天下也，猶懼有外侮，扞禦侮者莫如親親，故以親屏周。召穆公亦云。今周德既衰，於是乎又渝周、召以從諸姦，無乃不可乎？民未忘禍，王又興之，其若文、武何？」王弗聽，使頹叔、桃子出狄師。<AlignEnd Key="1942"/>
<AlignBegin Type="Time" Key="1943" RefId="魯僖公二十四年四月" Term="魯僖公二十四年四月"/>夏，狄伐鄭，取櫟，王德狄人，將以其女為后，富辰諫曰，不可，臣聞之曰，報者倦矣，施者未厭，狄固貪惏，王又啟之，女德無極，婦怨無終，狄必為患，王又弗聽，初，甘昭公有寵於惠后，惠后將立之，未及而卒，昭公奔齊，王復之，又通於隗氏，王替隗氏，頹叔桃子曰，我實使狄，狄其怨我，遂奉大叔，以狄師攻王，王御士將禦之，王曰，先后其謂我何，寧使諸侯圖之，王遂出，及坎欿，國人納之，<AlignEnd Key="1943"/>
<AlignBegin Type="Time" Key="1944" RefId="魯僖公二十四年八月" Term="魯僖公二十四年八月"/>鄭子華之弟子臧出奔宋，好聚鷸冠。鄭伯聞而惡之，使盜誘之。八月，盜殺之于陳宋之間。君子曰：「服之不衷，身之災也。《詩》曰：『彼己之子，不稱其服。』子臧之服，不稱也夫！《詩》曰：『自詒伊慼。』其子臧之謂矣。《夏書》曰：『地平天成。』稱也。」<AlignEnd Key="1944"/>
<AlignBegin Type="Time" Key="1945" RefId="魯僖公二十四年八月" Term="魯僖公二十四年八月"/>宋及楚平，宋成公如楚。還，入於鄭。鄭伯將享之，問禮於皇武子。對曰：「宋，先代之後也，於周為客。天子有事，膰焉。有喪，拜焉。豐厚可也。」鄭伯從之。享宋公有加，禮也。<AlignEnd Key="1945"/>
<AlignBegin Type="Time" Key="1946" RefId="魯僖公二十四年十月" Term="魯僖公二十四年十月"/>冬，王使來告難曰，不穀不德，得罪于母弟之寵子帶，鄙在鄭地氾，敢告叔父，臧文仲對曰，天子蒙塵于外，敢不奔問官守，王使簡師父告于晉，使左鄢父告于秦，天子無出，書曰，天王出居于鄭，辟母弟之難也，天子凶服降名，禮也。<AlignEnd Key="1946"/>
<AlignBegin Type="Time" Key="1947" RefId="魯僖公二十四年十月" Term="魯僖公二十四年十月"/>鄭伯與孔將鉏、石甲父、侯宣多省視官具于氾，而後聽其私政，禮也。<AlignEnd Key="1947"/>
<AlignBegin Type="Time" Key="1948" RefId="魯僖公二十四年十月" Term="魯僖公二十四年十月"/>衛人將伐邢，禮至曰：「得其守，國不可得也。我請昆弟仕焉。」乃往得仕。<AlignEnd Key="1948"/>
</doc_content>
</document>
<document filename="ChunQiuZuoZhuan_00088">
<corpus>春秋左氏傳</corpus>
<title>魯僖公二十五年</title>
<doc_content>
<AlignBegin Type="Time" Key="1949" RefId="魯僖公二十五年正月" Term="魯僖公二十五年正月"/>二十五年春，衛人伐邢，二禮從國子巡城，掖以赴外，殺之。<AlignEnd Key="1949"/>
<AlignBegin Type="Time" Key="1950" RefId="魯僖公二十五年正月" Term="魯僖公二十五年正月"/>正月，丙午。衛侯燬滅邢，同姓也，故名。禮至為銘曰：「余掖殺國子，莫余敢止。」<AlignEnd Key="1950"/>
<AlignBegin Type="Time" Key="1951" RefId="魯僖公二十五年正月" Term="魯僖公二十五年正月"/>秦伯師于河上，將納王，狐偃言於晉侯曰，求諸侯莫如勤王，諸侯信之，且大義也，繼文之業，而信宣於諸侯，今為可矣，使卜偃卜之，曰，吉，遇黃帝戰于阪泉之兆，公曰，吾不堪也，對曰，周禮未改，今之王，古之帝也，公曰，筮之，筮之，遇大有之睽，曰吉，遇公用享于天子之卦也，戰克而王饗，吉孰大焉，且是卦也，天為澤以當日，天子降心以逆公，不亦可乎，大有去睽而復，亦其所也，晉侯辭秦師而下。<AlignEnd Key="1951"/>
<AlignBegin Type="Time" Key="1952" RefId="魯僖公二十五年三月" Term="魯僖公二十五年三月"/>三月，甲辰。次于陽樊，右師圍溫，左師逆王。<AlignEnd Key="1952"/>
<AlignBegin Type="Time" Key="1953" RefId="魯僖公二十五年四月" Term="魯僖公二十五年四月"/>夏，四月，丁巳。王入于王城，取大叔于溫，殺之于隰城。<AlignEnd Key="1953"/>
<AlignBegin Type="Time" Key="1954" RefId="魯僖公二十五年四月" Term="魯僖公二十五年四月"/>戊午，晉侯朝王。王饗醴，命之宥。請隧，弗許，曰：「王章也。未有代德而有二王，亦叔父之所惡也。」與之陽樊、溫、原、欑茅之田。晉於是始起南陽。<AlignEnd Key="1954"/>
<AlignBegin Type="Time" Key="1955" RefId="魯僖公二十五年四月" Term="魯僖公二十五年四月"/>陽樊不服，圍之。蒼葛呼曰：「德以柔中國，刑以威四夷，宜吾不敢服也。此誰非王之親姻，其俘之也？」乃出其民。<AlignEnd Key="1955"/>
<AlignBegin Type="Time" Key="1956" RefId="魯僖公二十五年七月" Term="魯僖公二十五年七月"/>秋，秦、晉伐鄀。楚鬭克、屈禦寇以申息之師戍商密。秦人過析，隈入而係輿人，以圍商密，昏而傅焉。宵，坎血加書，偽與子儀、子邊盟者。商密人懼曰：「秦取析矣，戍人反矣！」乃降秦師。囚申公子儀、息公子邊以歸。楚令尹子玉追秦師，弗及。遂圍陳，納頓子于頓。<AlignEnd Key="1956"/>
<AlignBegin Type="Time" Key="1957" RefId="魯僖公二十五年十月" Term="魯僖公二十五年十月"/>冬，晉侯圍原，命三日之糧。原不降，命去之。諜出，曰：「原將降矣。」軍吏曰：「請待之。」公曰：「信，國之寶也，民之所庇也。得原失信，何以庇之？所亡滋多。」退一舍而原降。遷原伯貫于冀。趙衰為原大夫，狐溱為溫大夫。<AlignEnd Key="1957"/>
<AlignBegin Type="Time" Key="1958" RefId="魯僖公二十五年十二月" Term="魯僖公二十五年十二月"/>衛人平莒于我，十二月，盟于洮，脩衛文公之好，且及莒平也。<AlignEnd Key="1958"/>
<AlignBegin Type="Time" Key="1959" RefId="魯僖公二十五年十二月" Term="魯僖公二十五年十二月"/>晉侯問原守於寺人勃鞮。對曰：「昔趙衰以壺飧從徑，餒而弗食。」故使處原。<AlignEnd Key="1959"/>
</doc_content>
</document>
<document filename="ChunQiuZuoZhuan_00089">
<corpus>春秋左氏傳</corpus>
<title>魯僖公二十六年</title>
<doc_content>
<AlignBegin Type="Time" Key="1960" RefId="魯僖公二十六年正月" Term="魯僖公二十六年正月"/>二十六年春，王正月。公會莒茲平公、甯莊子盟于向，尋洮之盟也。齊師侵我西鄙，討是二盟也。<AlignEnd Key="1960"/>
<AlignBegin Type="Time" Key="1961" RefId="魯僖公二十六年四月" Term="魯僖公二十六年四月"/>夏，齊孝公伐我北鄙，衛人伐齊，洮之盟故也，公使展喜犒師，使受命于展禽，齊侯未入竟，展喜從之，曰，寡君聞君親舉玉趾，將辱於敝邑，使下臣犒執事，齊侯曰，魯人恐乎，對曰，小人恐矣，君子則否，齊侯曰，室如縣罄，野無青草，何恃而不恐，對曰，恃先王之命，昔周公，大公，股肱周室，夾輔成王，成王勞之，而賜之盟曰，世世子孫，無相害也，載在盟府，大師職之，桓公是以糾合諸侯，而謀其不協，彌縫其闕，而匡救其災，昭舊職也，及君即位，諸侯之望曰，其率桓之功，我敝邑用不敢保聚，曰，豈其嗣世九年，而棄命廢職，其若先君何，君必不然，恃此以不恐，齊侯乃還，東門襄仲，臧文仲，如楚乞師，臧孫見子玉，而道之伐齊宋，以其不臣也，夔子不祀祝融，與鬻熊，楚人讓之，對曰，我先王熊摯有疾，鬼神弗赦，而自竄于夔，吾是以失楚，又何祀焉。<AlignEnd Key="1961"/>
<AlignBegin Type="Time" Key="1962" RefId="魯僖公二十六年七月" Term="魯僖公二十六年七月"/>秋，楚成得臣，鬭宜申，帥師滅夔，以夔子歸，宋以其善於晉侯也，叛楚即晉。<AlignEnd Key="1962"/>
<AlignBegin Type="Time" Key="1963" RefId="魯僖公二十六年十月" Term="魯僖公二十六年十月"/>冬，楚令尹子玉，司馬子西，帥師伐宋，圍緡，公以楚師伐齊，取穀，凡師，能左右之曰以，寘桓公子雍於穀，易牙奉之，以為魯援，楚申公叔侯戍之，桓公之子七人，為七大夫於楚。<AlignEnd Key="1963"/>
</doc_content>
</document>
<document filename="ChunQiuZuoZhuan_00090">
<corpus>春秋左氏傳</corpus>
<title>魯僖公二十七年</title>
<doc_content>
<AlignBegin Type="Time" Key="1964" RefId="魯僖公二十七年正月" Term="魯僖公二十七年正月"/>春，杞桓公來朝，用夷禮，故曰子，公卑杞，杞不共也。<AlignEnd Key="1964"/>
<AlignBegin Type="Time" Key="1965" RefId="魯僖公二十七年四月" Term="魯僖公二十七年四月"/>夏，齊孝公卒，有齊怨，不廢喪紀，禮也。<AlignEnd Key="1965"/>
<AlignBegin Type="Time" Key="1966" RefId="魯僖公二十七年七月" Term="魯僖公二十七年七月"/>秋，入杞，責無禮也，楚子將圍宋，使子文治兵於睽，終朝而畢，不戮一人，子玉復治兵於蒍，終日而畢，鞭七人，貫三人耳，國老皆賀子文，子文飲之酒，蒍賈尚幼，後至，不賀，子文問之，對曰，不知所賀，子之傳政於子玉，曰以靖國也，靖諸內而敗諸外，所獲幾何，子玉之敗，子之舉也，舉以敗國，將何賀焉，子玉剛而無禮，不可以治民，過三百乘，其不能以入矣，苟入而賀，何後之有。<AlignEnd Key="1966"/>
<AlignBegin Type="Time" Key="1967" RefId="魯僖公二十七年十月" Term="魯僖公二十七年十月"/>冬，楚子及諸侯圍宋，宋公孫固如晉告急，先軫曰，報施救患，取威定霸，於是乎在矣，狐偃曰，楚始得曹，而新昏於衛，若伐曹衛，楚必救之，則齊宋免矣，於是乎蒐于被廬，作三軍，謀元帥，趙衰曰，郤縠可，臣亟聞其言矣，說禮樂而敦詩書，詩書，義之府也，禮樂，德之則也，德義，利之本也，夏書曰，賦納以言，明試以功，車服以庸，君其試之，乃使郤縠將中軍，郤溱佐之，使狐偃將上軍，讓於狐毛而佐之，命趙衰為卿，讓於欒枝，先軫，使欒枝將下軍，先軫佐之，荀林父御戎，魏犨為右，晉侯始入而教其民，二年，欲用之，子犯曰，民未知義，未安其居，於是乎出定襄王，入務利民，民懷生矣，將用之，子犯曰，民未知信，未宣其用，於是乎伐原以示之信，民易資者，不求豐焉，明徵其辭，公曰，可矣乎，子犯曰，民未知禮，未生其共，於是乎大蒐以示之禮，作執秩以正其官，民聽不惑，而後用之，出穀戍，釋宋圍，一戰而霸，文之教也。<AlignEnd Key="1967"/>
</doc_content>
</document>
<document filename="ChunQiuZuoZhuan_00091">
<corpus>春秋左氏傳</corpus>
<title>魯僖公二十八年</title>
<doc_content>
<AlignBegin Type="Time" Key="1968" RefId="魯僖公二十八年正月" Term="魯僖公二十八年正月"/>春，晉侯將伐曹，假道于衛，衛人弗許，還自河南濟，侵曹，伐衛。<AlignEnd Key="1968"/>
<AlignBegin Type="Time" Key="1969" RefId="魯僖公二十八年正月" Term="魯僖公二十八年正月"/>正月，戊申，取五鹿。<AlignEnd Key="1969"/>
<AlignBegin Type="Time" Key="1970" RefId="魯僖公二十八年二月" Term="魯僖公二十八年二月"/>二月，晉郤縠卒，原軫將中軍，胥臣佐下軍，上德也，晉侯，齊侯，盟于斂盂，衛侯請盟，晉人弗許，衛侯欲與楚，國人不欲，故出其君，以說于晉，衛侯出居于襄牛，公子買戍衛，楚人救衛，不克，公懼於晉，殺子叢以說焉，謂楚人曰，不卒戍也，晉侯圍曹，門焉多死，曹人尸諸城上，晉侯患之，聽輿人之謀曰，稱舍於墓，師遷焉，曹人兇懼，為其所得者，棺而出之，因其兇也而攻之。<AlignEnd Key="1970"/>
<AlignBegin Type="Time" Key="1971" RefId="魯僖公二十八年三月" Term="魯僖公二十八年三月"/>三月，丙午，入曹，數之以其不用僖負羈，而乘軒者三百人也，且曰，獻狀，令無入僖負羈之宮，而免其族，報施也，魏犨，顛頡，怒曰，勞之不圖，報於何有，爇僖負羈氏氏，魏犨傷於胸，公欲殺之，而愛其材，使問，且視之病，將殺之，魏犨束胸，見使者曰，以君之靈，不有寧也，距躍三百，曲踊三百，乃舍之，殺顛頡以徇于師，立舟之僑以為戎右，宋人使門尹般如晉師告急，公曰，宋人告急，舍之則絕，告楚不許，我欲戰矣，齊秦未可，若之何，先軫曰，使宋舍我而賂齊秦，藉之告楚，我執曹君，而分曹衛之田，以賜宋人，楚愛曹衛，必不許也，喜賂怒頑，能無戰乎，公說，執曹伯，分曹衛之田，以畀宋人，楚人入居于申，使申叔去穀，使子玉去宋，曰，無從晉師，晉侯在外，十九年矣，而果得晉國，險阻艱難，備嘗之矣，民之情偽，盡知之矣，天假之年，而除其害，天之所置，其可廢乎，軍志曰，允當則歸，又曰，知難而退，又曰，有德不可敵，此三志者，晉之謂矣，子玉使伯棼請戰，曰，非敢必有功也，願以間執讒慝之口，王怒，少與之師，唯西廣東宮，與若敖之六卒，實從之，子玉使宛春告於晉師，曰，請復衛侯，而封曹，臣亦釋宋之圍，子犯曰，子玉無禮哉，君取一，臣取二，不可失矣，先軫曰，子與之，定人之謂禮，楚一言而定三國，我一言而亡之，我則無禮，何以戰乎，不許楚言，是棄宋也，救而棄之，謂諸侯何，楚有三施，我有三怨，怨讎已多，將何以戰，不如私許復曹衛以攜之，執宛春以怒楚，既戰而後圖之，公說，乃拘宛春於衛，且私許復曹衛，曹衛告絕於楚，子玉怒，從晉師，晉師退，軍吏曰，以君辟臣，辱也，且楚師老矣，何故退，子犯曰，師直為壯，曲為老，豈在久乎，微楚之惠不及此，退三舍辟之，所以報也，背惠食言，以亢其讎，我曲楚直，其眾素飽，不可謂老，我退而楚還，我將何求，若其不還，君退臣犯，曲在彼矣，退三舍，楚眾欲止，子玉不可。<AlignEnd Key="1971"/>
<AlignBegin Type="Time" Key="1972" RefId="魯僖公二十八年四月" Term="魯僖公二十八年四月"/>夏，四月，戊辰，晉侯，宋公，齊國歸父，崔夭，秦小子憖，次于城濮，楚師背酅而舍，晉侯患之，聽輿人之誦，曰，原田每每，舍其舊而新是謀，公疑焉，子犯曰，戰也，戰而捷，必得諸侯，若其不捷，表裡山河，必無害也，公曰，若楚惠何，欒貞子曰，漢陽諸姬，楚實盡之，思小惠而忘大恥，不如戰也，晉侯夢與楚子搏，楚子伏己而盬其腦，是以懼，子犯曰，吉，我得天，楚伏其罪，吾且柔之矣，子玉使鬬勃請戰，曰，請與君之士戲，君馮軾而觀之，得臣與寓目焉晉侯使欒枝對曰，寡君聞命矣，楚君之惠，未之敢忘，是以在此，為大夫退，其敢當君乎，既不獲命矣，敢煩大夫，謂二三子，戒爾車乘，敬爾君事，詰朝將見，晉車七百乘，韅靷鞅靽，晉侯登有莘之虛以觀師，曰，少長有禮，其可用也，遂伐其木，以益其兵，己巳，晉師陳于莘北，胥臣以下軍之佐，當陳蔡，子玉以若敖之六卒，將中軍，曰，今日必無晉矣，子西將左，子上將右，胥臣蒙馬以虎皮，先犯陳蔡，陳蔡奔，楚右師潰，狐毛設二旆而退之，欒枝使輿曳柴而偽遁，楚師馳之，原軫，郤溱，以中軍公族橫擊之，狐毛，狐偃，以上軍夾攻子西，楚左師潰，楚師敗績，子玉收其卒而止，故不敗，晉師三日館穀，及癸酉而還，甲午，至于衡雍，作王宮于踐土，鄉役之三月，鄭伯如楚，致其師，為楚師既敗而懼，使子人九行成于晉，晉欒枝入盟鄭伯。<AlignEnd Key="1972"/>
<AlignBegin Type="Time" Key="1973" RefId="魯僖公二十八年五月" Term="魯僖公二十八年五月"/>五月，丙午，晉侯及鄭伯盟于衡雍，丁未，獻楚俘于王，駟介百乘，徒兵千，鄭伯傅王，用平禮也，已酉，王享醴，命晉侯宥，王命尹氏，及王子虎，內史叔興父策命晉侯為侯伯，賜之大輅之服，戎輅之服，彤弓一，彤矢百，玈弓矢千，秬鬯一卣，虎賁三百人，曰，王謂叔父，敬服王命，以綏四國，糾逖王慝，晉侯三辭，從命，曰，重耳敢再拜稽首，奉揚天子之丕顯休命，受策以出，出入三覲，衛侯聞楚師敗，懼，出奔楚，遂適陳，使元咺奉叔武以受盟，癸亥，王子虎盟諸侯于王庭，要言曰，皆獎王室，無相害也，有渝此盟，明神殛之，俾隊其師，無克祚國，及其玄孫，無有老幼，君子謂是盟也信，謂晉於是役也，能以德攻，初，楚子玉自為瓊弁玉纓，未之服也，先戰，夢河神謂己曰，畀余，余賜女孟諸之麋，弗致也，大心與子西，使榮黃諫，弗聽，榮季曰，死而利國，猶或為之，況瓊玉乎，是糞土也，而可以濟師，將何愛焉，弗聽，出告二子曰，非神敗令尹，令尹其不勤民，實自敗也，既敗，王使謂之曰，大夫若入，其若申息之老何，子西，孫伯，曰，得臣將死，二臣止之曰，君其將以為戮，及連穀而死，晉侯聞之，而後喜可知也，曰，莫余毒也已，蒍呂臣實為令尹，奉己而已，不在民矣，或訴元咺於衛侯曰，立叔武矣，其子角從公，公使殺之，咺不廢命，奉夷叔以入守。<AlignEnd Key="1973"/>
<AlignBegin Type="Time" Key="1974" RefId="魯僖公二十八年六月" Term="魯僖公二十八年六月"/>六月，晉人復衛侯，甯武子與衛人盟于宛濮，曰，天禍衛國，君臣不協，以及此憂也，今天誘其衷，使皆降心以相從也，不有居者，誰守社稷，不有行者，誰扞牧圉，不協之故，用昭乞盟于爾大神，以誘天衷，自今日以往，既盟之後，行者無保其力，居者無懼其罪，有渝此盟，以相及也，明神先君，是糾是殛，國人聞此盟也，而後不貳，衛侯先期入，甯子先，長牂守門，以為使也，與之乘而入，公子歂犬，華仲，前驅，叔孫將沐，聞君至，喜，捉髮走出，前驅射而殺之，公知其無罪也，枕之股而哭之，歂犬走出，公使殺之，元咺出奔晉，城濮之戰，晉中軍風于澤，亡大旆之左旃，祁瞞奸命，司馬殺之，以徇于諸侯，使茅茷代之，師還，壬午，濟河，舟之僑先歸，士會攝右。<AlignEnd Key="1974"/>
<AlignBegin Type="Time" Key="1975" RefId="魯僖公二十八年七月" Term="魯僖公二十八年七月"/>秋，七月，丙申，振旅愷以入于晉，獻俘授馘，飲至大賞，徵會討貳，殺舟之僑以徇于國，民於是大服，君子謂文公其能刑矣，三罪而民服，詩云，惠此中國，以綏四方，不失賞刑之謂也。<AlignEnd Key="1975"/>
<AlignBegin Type="Time" Key="1976" RefId="魯僖公二十八年十月" Term="魯僖公二十八年十月"/>冬，會于溫，討不服也，衛侯與元咺訟，甯武子為輔，鍼莊子為坐，士榮為大士，衛侯不勝，殺士榮，刖鍼莊子，謂甯俞忠而免之，執衛侯，歸之于京師，寘諸深室，甯子職納橐饘焉，元咺歸于衛，立公子瑕，是會也，晉侯召王，以諸侯見，且使王狩，仲尼曰，以臣召君，不可以訓，故書曰，天王狩于河陽，言非其地，也且明德也，壬申，公朝于王所，丁丑，諸侯圍許，晉侯有疾，曹伯之豎侯，獳貨筮史，使曰，以曹為解，齊桓公為會而封異姓，今君為會，而滅同姓，曹叔振鐸，文之昭也，先君唐叔，武之穆也，且合諸侯而滅兄弟，非禮也，與衛偕命，而不與偕復，非信也，同罪異罰，非刑也，禮以行義，信以 守禮，刑以正邪，舍此三者，君將若之何，公說，復曹伯，遂會諸侯于許，晉侯作三行以禦狄，荀林父將中行，屠擊將右行，先篾將左行。<AlignEnd Key="1976"/>
</doc_content>
</document>
<document filename="ChunQiuZuoZhuan_00092">
<corpus>春秋左氏傳</corpus>
<title>魯僖公二十九年</title>
<doc_content>
<AlignBegin Type="Time" Key="1977" RefId="魯僖公二十九年正月" Term="魯僖公二十九年正月"/>春，葛盧來朝，舍于昌衍之上，公在會，饋之芻米，禮也。<AlignEnd Key="1977"/>
<AlignBegin Type="Time" Key="1978" RefId="魯僖公二十九年四月" Term="魯僖公二十九年四月"/>夏，公會王子虎，晉孤偃，宋公孫固，齊國歸父，陳轅濤塗，秦小子憖，盟于翟泉，尋踐土之盟，且謀伐鄭也，卿不書，罪之也，在禮，卿不會公侯，會伯子男可也。<AlignEnd Key="1978"/>
<AlignBegin Type="Time" Key="1979" RefId="魯僖公二十九年七月" Term="魯僖公二十九年七月"/>秋，大雨雹，為災也。<AlignEnd Key="1979"/>
<AlignBegin Type="Time" Key="1980" RefId="魯僖公二十九年十月" Term="魯僖公二十九年十月"/>冬，介葛盧來，以未見公，故復來朝，禮之，加燕好，介葛盧聞牛鳴，曰，是生三犧，皆用之矣，其音云，問之而信。<AlignEnd Key="1980"/>
</doc_content>
</document>
<document filename="ChunQiuZuoZhuan_00093">
<corpus>春秋左氏傳</corpus>
<title>魯僖公三十年</title>
<doc_content>
<AlignBegin Type="Time" Key="1981" RefId="魯僖公三十年正月" Term="魯僖公三十年正月"/>春，晉人侵鄭，以觀其可攻與否，狄間晉之有鄭虞也。<AlignEnd Key="1981"/>
<AlignBegin Type="Time" Key="1982" RefId="魯僖公三十年四月" Term="魯僖公三十年四月"/>夏，狄侵齊，晉侯使醫衍酖衛侯，甯俞貨醫，使薄其酖，不死，公為之請，納玉於王，與晉侯，皆十榖，王許之。<AlignEnd Key="1982"/>
<AlignBegin Type="Time" Key="1983" RefId="魯僖公三十年七月" Term="魯僖公三十年七月"/>秋，乃釋衛侯，衛侯使賂周歂，冶廑，曰，苟能納我，吾使爾為卿，周冶殺元咺，及子適，子儀，公入祀先君，周冶既服將命，周歂先入，及門，遇疾而死，冶廑辭卿。<AlignEnd Key="1983"/>
<AlignBegin Type="Time" Key="1984" RefId="魯僖公三十年九月" Term="魯僖公三十年九月"/>九月，甲午，晉侯，秦伯，圍鄭，以其無禮於晉，且貳於楚也，晉軍函陵，秦軍汜南，佚之狐言於鄭伯曰，國危矣，若使燭之武見秦君，師必退，公從之，辭曰，臣之壯也，猶不如人，今老矣，無能為也已，公曰，吾不能早用子，今急而求子，是寡人之過也，然鄭亡，子亦有不利焉，許之，夜縋而出，見秦伯曰，秦晉圍鄭，鄭既知亡矣，若亡鄭而有益於君，敢以煩執事，越國以鄙遠，君知其難也，焉用亡鄭以倍鄰，鄰之厚，君之薄也，若舍鄭以為東道主，行李之往來，共其乏困，君亦無所害，且君嘗為晉君賜矣，許君焦瑕，朝濟而夕設版焉，君之所知也，夫晉何厭之有，既東封鄭，又欲肆其西封，若不闕秦，將焉取之，闕秦以利晉，唯君圖之，秦伯說，與鄭人盟，使杞子逢孫楊孫戍之，乃還，子犯謂擊之，公曰，不可，微夫人力不及此，因人之力而敝之，不仁，失其所與，不知，以亂易整，不武，吾其還也，亦去之，初，鄭公子蘭出奔晉，從於晉侯伐鄭，請無與圍鄭，許之，使待命于東，鄭石甲父，侯宣多，逆以為大子，以求成于晉，晉人許之。<AlignEnd Key="1984"/>
<AlignBegin Type="Time" Key="1985" RefId="魯僖公三十年十月" Term="魯僖公三十年十月"/>冬，王使周公閱來聘，饗有昌歜，白，黑，形鹽，辭曰，國君文足昭也，武可畏也，則有備物之饗，以象其德，薦五味，羞嘉穀，鹽虎形，以獻其功，吾何以堪之，東門襄仲將聘于周，遂初聘于晉。<AlignEnd Key="1985"/>
</doc_content>
</document>
<document filename="ChunQiuZuoZhuan_00094">
<corpus>春秋左氏傳</corpus>
<title>魯僖公三十一年</title>
<doc_content>
<AlignBegin Type="Time" Key="1986" RefId="魯僖公三十一年正月" Term="魯僖公三十一年正月"/>春，取濟西田，分曹地也，使臧文仲往，宿於重館，重館人告曰，晉新得諸侯，必親其共，不速行，將無及也，從之，分曹地自洮以南，東傅于濟，盡曹地也，襄仲如晉，拜曹田也。<AlignEnd Key="1986"/>
<AlignBegin Type="Time" Key="1987" RefId="魯僖公三十一年四月" Term="魯僖公三十一年四月"/>夏，四月，四卜郊，不從，乃免牲，非禮也，猶三望，亦非禮也，禮不卜常祀，而卜其牲日，牛卜日曰牲，牲成而卜郊，上怠慢也，望，郊之細也，不郊，亦無望可也。<AlignEnd Key="1987"/>
<AlignBegin Type="Time" Key="1988" RefId="魯僖公三十一年七月" Term="魯僖公三十一年七月"/>秋，晉蒐于清原，作五軍似禦狄，趙衰為卿。<AlignEnd Key="1988"/>
<AlignBegin Type="Time" Key="1989" RefId="魯僖公三十一年十月" Term="魯僖公三十一年十月"/>冬，狄圍衛，衛遷于帝丘，卜曰，三百年，衛成公夢康叔曰，相奪予享，公命祀相，甯武子不可，曰，鬼神非其族類，不歆其祀，杞鄫何事，相之不享，於此久矣，非衛之罪也，不可以間成王周公之命祀，請改祀命，鄭洩駕惡公子瑕，鄭伯亦惡之，故公子瑕出奔楚。<AlignEnd Key="1989"/>
</doc_content>
</document>
<document filename="ChunQiuZuoZhuan_00095">
<corpus>春秋左氏傳</corpus>
<title>魯僖公三十二年</title>
<doc_content>
<AlignBegin Type="Time" Key="1990" RefId="魯僖公三十二年正月" Term="魯僖公三十二年正月"/>春，楚鬭章請平于晉，晉陽處父報之，晉楚始通。<AlignEnd Key="1990"/>
<AlignBegin Type="Time" Key="1991" RefId="魯僖公三十二年四月" Term="魯僖公三十二年四月"/>夏，狄有亂，衛入侵狄，狄請平焉。<AlignEnd Key="1991"/>
<AlignBegin Type="Time" Key="1992" RefId="魯僖公三十二年七月" Term="魯僖公三十二年七月"/>秋，衛人及狄盟。<AlignEnd Key="1992"/>
<AlignBegin Type="Time" Key="1993" RefId="魯僖公三十二年十月" Term="魯僖公三十二年十月"/>冬，晉文公卒，庚辰，將殯于曲沃，出絳，柩有聲如牛，卜偃使大夫拜曰，君命大事，將有西師過軼我，擊之必大捷焉，杞子自鄭使告于秦曰，鄭人使我掌其北門之管，若潛師以來，國可得也，穆公訪諸蹇叔，蹇叔曰，勞師以襲遠，非所聞也，師勞力竭，遠主備之，無乃不可乎，師之所為，鄭必知之，勤而無所，必有悖心，且行千里，其誰不知，公辭焉，召孟明，西乞，白乙，使出師於東門之外，蹇叔哭之曰，孟子，吾見師之出，而不見其入也，公使謂之曰，爾何知，中壽，爾墓之木拱矣，蹇叔之子與師，哭而送之曰，晉人禦師必於殽，殽有二陵焉，其南陵，夏后皋之墓也，其北陵，文王之所辟風雨也，必死是間，余收爾骨焉，秦師遂東。<AlignEnd Key="1993"/>
</doc_content>
</document>
<document filename="ChunQiuZuoZhuan_00096">
<corpus>春秋左氏傳</corpus>
<title>魯僖公三十三年</title>
<doc_content>
<AlignBegin Type="Time" Key="1994" RefId="魯僖公三十三年正月" Term="魯僖公三十三年正月"/>三十三年，春，晉秦師過周北門，左右免冑而下，超乘者三百乘。王孫滿尚幼，觀之，言於王曰：「秦師輕而無禮，必敗。輕則寡謀，無禮則脫，入險而脫，又不能謀，能無敗乎？」及滑，鄭商人弦高，將市於周，遇之。以乘韋先，牛十二，犒師，曰：「寡君聞吾子，將步師出於敝邑，敢犒從者；不腆敝邑，為從者之淹，居則具一日之積，行則備一夕之衛。」且使遽告于鄭。鄭穆公使視客館，則束載，厲兵，秣馬矣。使皇武子辭焉，曰：「吾子淹久於敝邑，唯是脯資，餼牽竭矣。為吾子之將行也，鄭之有原圃，猶秦之有具囿也；吾子取其麋鹿，以閒敝邑，若何？」杞子奔齊，逢孫楊孫奔宋。孟明曰：「鄭有備矣，不可冀也。攻之不克，圍之不繼，吾其還也。」滅滑而還。<AlignEnd Key="1994"/>
<AlignBegin Type="Time" Key="1995" RefId="魯僖公三十三年正月" Term="魯僖公三十三年正月"/>齊國莊子來聘，自郊勞至于贈賄，禮成而加之以敏，臧文仲言於公曰，國子為政，齊猶有禮，君其朝焉，臣聞之，服於有禮，社稷之衛也。<AlignEnd Key="1995"/>
<AlignBegin Type="Time" Key="1996" RefId="魯僖公三十三年正月" Term="魯僖公三十三年正月"/>晉原軫曰，秦違蹇叔而以貪勤民，天奉我也，奉不可失，敵不可縱，縱敵患生，違天不祥，必伐秦師，欒枝曰，未報秦施而伐其師，其為死君乎，先軫曰，秦不哀吾喪，而伐吾同姓，秦則無禮，何施之為，吾聞之，一日縱敵，數世之患也，謀及子孫，可謂死君乎，遂發命，遽興姜戎，子，墨衰絰，梁弘御戎，萊駒為右。<AlignEnd Key="1996"/>
<AlignBegin Type="Time" Key="1997" RefId="魯僖公三十三年四月" Term="魯僖公三十三年四月"/>夏，四月，辛巳，敗秦師于殽，獲百里孟明視，西乞術，白乙丙，以歸，遂墨以葬文公，晉於是始墨，文嬴請三帥，曰，彼實構吾二君，寡君若得而食之，不厭，君何辱討焉，使歸就戮于秦，以逞寡君之志，若何，公許之，先軫朝，問秦囚，公曰，夫人請之，吾舍之矣，先軫怒曰，武夫力而拘諸原，婦人暫而免諸國，墮軍實而長寇讎，亡無日矣，不顧而唾，公使陽處父追之，及諸河，則在舟中矣，釋左驂，以公命，贈孟明，孟明稽首曰，君之惠，不以纍臣釁鼓，使歸就戮于秦，寡君之以為戮，死且不朽，若從君惠而免之，三年將拜君賜，秦伯素服郊次，鄉師而哭曰，孤違蹇叔，以辱二三子，孤之罪也，不替孟明，孤之過也，大夫何罪，且吾不以一眚掩大德，狄侵齊，因晉喪也，公伐邾，取訾婁，以報升陘之役，邾人不設備。<AlignEnd Key="1997"/>
<AlignBegin Type="Time" Key="1998" RefId="魯僖公三十三年四月" Term="魯僖公三十三年四月"/>狄侵齊，因晉喪也。<AlignEnd Key="1998"/>
<AlignBegin Type="Time" Key="1999" RefId="魯僖公三十三年七月" Term="魯僖公三十三年七月"/>公伐邾，取訾婁，以報升陘之役，邾人不設備，秋，襄仲復伐邾。<AlignEnd Key="1999"/>
<AlignBegin Type="Time" Key="2000" RefId="魯僖公三十三年八月" Term="魯僖公三十三年八月"/>狄伐晉，及箕，八月，戊子，晉侯敗狄于箕，郤缺獲白狄子，先軫曰，匹夫逞志於君，而無討，敢不自討乎，免冑入狄師，死焉，狄人歸其元，面如生，初，臼季使過冀，見冀缺耨，其妻饁之，敬，相待如賓，與之歸，言諸文公曰，敬，德之聚也，能敬必有德，德以治民，君請用之，臣聞之，出門如賓，承事如祭，仁之則也，公曰，其父有罪，可乎，對曰，舜之罪也，殛鯀，其舉也興禹，管敬仲，桓之賊也，實相以濟，《康誥》曰：父不慈，子不祗，兄不友，弟不共，不相及也，《詩》曰：采葑采菲，無以下體。君取節焉可也，文公以為下軍大夫，反自箕，襄公以三命命先且居將，中軍，以再命命先茅之縣賞胥臣，曰，舉郤缺，子之功也，以一命命郤缺為卿，復與之冀，亦未有軍行。<AlignEnd Key="2000"/>
<AlignBegin Type="Time" Key="2001" RefId="魯僖公三十三年十月" Term="魯僖公三十三年十月"/>冬，公如齊朝，且弔有狄師也，反，薨于小寢，即安也。<AlignEnd Key="2001"/>
<AlignBegin Type="Time" Key="2002" RefId="魯僖公三十三年十月" Term="魯僖公三十三年十月"/>晉，陳，鄭，伐許，討其貳於楚也，楚令尹子上侵陳蔡，陳蔡成，遂伐鄭，將納公子瑕，門于桔柣之門，瑕覆于周氏之汪，外僕髡屯禽之以獻，文夫人斂而葬之鄶城之下。<AlignEnd Key="2002"/>
<AlignBegin Type="Time" Key="2003" RefId="魯僖公三十三年十月" Term="魯僖公三十三年十月"/>晉陽處父侵蔡，楚子上救之，與晉師夾泜而軍，陽子患之，使謂子上曰，吾聞之，文不犯順，武不違敵，子若欲戰，則吾退舍，子濟而陳，遲速唯命，不然紓我，老師費財，亦無益也，乃駕以待，子上欲涉，大孫伯曰，不可，晉人無信，半涉而薄我，悔敗何及，不如紓之，乃退舍，陽子宣言曰，楚師遁矣，遂歸，楚師亦歸，大子商臣譖子上曰，受晉賂而辟之，楚之恥也，罪莫大焉，王殺子上。<AlignEnd Key="2003"/>
<AlignBegin Type="Time" Key="2004" RefId="魯僖公三十三年十月" Term="魯僖公三十三年十月"/>葬僖公緩，作主，非禮也，凡君薨，卒哭而祔，祔而作主，特祀於主，烝嘗禘於廟。<AlignEnd Key="2004"/>
</doc_content>
</document>
<document filename="ChunQiuZuoZhuan_00097">
<corpus>春秋左氏傳</corpus>
<title>魯文公元年</title>
<doc_content>
<AlignBegin Type="Time" Key="2005" RefId="魯文公元年正月" Term="魯文公元年正月"/>春，王使內史叔服來會葬，公孫敖聞其能相人也，見其二子焉，叔服曰，穀也食子，難也收子，穀也豐下，必有後於魯國。<AlignEnd Key="2005"/>
<AlignBegin Type="Time" Key="2006" RefId="魯文公元年三月" Term="魯文公元年三月"/>於是閏三月，非禮也，先王之正時也，履端於始，舉正於中，歸餘於終，履端於始，序則不愆，舉正於中，民則不惑，歸餘於終，事則不悖。<AlignEnd Key="2006"/>
<AlignBegin Type="Time" Key="2007" RefId="魯文公元年四月" Term="魯文公元年四月"/>夏，四月，丁巳，葬僖公，王使毛伯衛來錫公命，叔孫得臣如周拜，晉文公之季年，諸侯朝晉，衛成公不朝，使孔達侵鄭，伐綿訾，及匡，晉襄公既祥，使告于諸侯，而伐衛，及南陽，先且居曰，效尤禍也，請君朝王，臣從師，晉侯朝王于溫，先且居，胥臣，伐衛。<AlignEnd Key="2007"/>
<AlignBegin Type="Time" Key="2008" RefId="魯文公元年五月" Term="魯文公元年五月"/>五月，辛酉朔，晉師圍戚。<AlignEnd Key="2008"/>
<AlignBegin Type="Time" Key="2009" RefId="魯文公元年六月" Term="魯文公元年六月"/>六月，戊戌，取之，獲孫昭子，衛人使告于陳，陳共公曰，更伐之，我辭之，衛孔達帥師伐晉，君子以為古，古者越國而謀。<AlignEnd Key="2009"/>
<AlignBegin Type="Time" Key="2010" RefId="魯文公元年七月" Term="魯文公元年七月"/>秋，晉侯疆戚田，故公孫敖會之，初，楚子將以商臣為大子，訪諸令尹子上，子上曰，君之齒未也，而又多愛，黜乃亂也，楚國之舉，在少者，且是人也，蜂目而豺聲，忍人也，不可立也，弗聽，既又欲立王子職，而黜大子商臣，商臣聞之而未察，告其師潘崇曰，若之何而察之，潘崇曰，享江芊而勿敬也，從之，江芊怒曰，呼，役夫，宜君王之欲殺女而立職也，告潘崇曰，信矣，潘崇曰，能事諸乎，曰，不能，能行乎，曰，不能，能行大事乎，曰，能。<AlignEnd Key="2010"/>
<AlignBegin Type="Time" Key="2011" RefId="魯文公元年十月" Term="魯文公元年十月"/>冬，十月，以宮甲圍成王，王請食熊蹯而死，弗聽，丁未，王縊，謚之曰靈，不瞑，曰成，乃瞑，穆王立，以其為大子之室與潘崇，使為大師，且掌環列之尹，穆伯如齊，始聘焉，禮也，凡君即位，卿出並聘，踐脩舊好，要結外援，好事鄰國，以衛社稷，忠信卑讓之道也，忠，德之正也，信，德之固也，卑讓，德之基也，殽之役，晉人既歸秦師，秦大夫及左右皆言於秦伯曰，是敗也，孟明之罪也，必殺之，秦伯曰，是孤之罪也，周芮良夫之詩曰，大風有隧，貪人敗類，聽言則對，誦言如醉，匪用其良，覆俾我悖，是貪故也，孤之謂矣，孤實貪以禍夫子，夫子何罪，復使為政。<AlignEnd Key="2011"/>
</doc_content>
</document>
<document filename="ChunQiuZuoZhuan_00098">
<corpus>春秋左氏傳</corpus>
<title>魯文公二年</title>
<doc_content>
<AlignBegin Type="Time" Key="2012" RefId="魯文公二年正月" Term="魯文公二年正月"/>春，秦孟明視帥師伐晉，以報殽之役。<AlignEnd Key="2012"/>
<AlignBegin Type="Time" Key="2013" RefId="魯文公二年二月" Term="魯文公二年二月"/>二月，晉侯禦之，先且居將中軍，趙衰佐之，王官無地御戎，狐鞫居為右，甲子，及秦師戰于彭衙，秦師敗績，晉人謂秦拜賜之師，戰于殽也，晉梁弘御戎，萊駒為右，戰之明日，晉襄公縛秦囚，使萊駒以戈斬之，囚呼，萊駒失戈，狼瞫取戈以斬囚，禽之以從公乘，遂以為右，箕之役，先軫黜之，而立續簡伯，狼瞫怒，其友曰，盍死之，瞫曰，吾未獲死所，其友曰，吾與女為難，瞫曰，周志有之，勇則害上，不登於明堂，死而不義，非勇也，共用之謂勇，吾以勇求右，無勇而黜，亦其所也，謂上不我知，黜而宜，乃知我矣，子姑待之，及彭衙既陳，以其屬馳秦師，死焉，晉師從之，大敗秦師，君子謂狼瞫於是乎君子，詩曰，君子如怒，亂庶遄沮，又曰，王赫斯怒，爰整其旅，怒不作亂，而以從師，可謂君子矣，秦伯猶用孟明，孟明增脩國政，重施於民，趙成子言於諸大夫曰，秦師又至，將必辟之，懼而增德，不可當也，詩曰，毋念爾祖，聿脩厥德，孟明念之矣，念德不怠，其可敵乎，丁丑，作僖公主，書不時也。<AlignEnd Key="2013"/>
<AlignBegin Type="Time" Key="2014" RefId="魯文公二年二月" Term="魯文公二年二月"/>晉人以公不朝，來討，公如晉。<AlignEnd Key="2014"/>
<AlignBegin Type="Time" Key="2015" RefId="魯文公二年四月" Term="魯文公二年四月"/>夏，四月，己巳，晉人使陽處父盟公，以恥之，書曰，及晉處父盟，以厭之也，適晉不書，諱之也，公未至。<AlignEnd Key="2015"/>
<AlignBegin Type="Time" Key="2016" RefId="魯文公二年六月" Term="魯文公二年六月"/>六月，穆伯會諸侯，及晉司空士縠盟于垂隴，晉討衛故也，書士縠，堪其事也，陳侯為衛請成于晉，執孔達以說。<AlignEnd Key="2016"/>
<AlignBegin Type="Time" Key="2017" RefId="魯文公二年八月" Term="魯文公二年八月"/>秋，八月，丁卯，大事于大廟，躋僖公，逆祀也，於是夏父弗忌為宗伯，尊僖公，且明見曰，吾見新鬼大，故鬼小，先大後小，順也，躋聖賢，明也，明順，禮也，君子以為失禮，禮無不順，祀，國之大事也，而逆之，可謂禮乎，子雖齊聖，不先父食久矣，故禹不先鯀，湯不先契，文武不先不窋，宋祖帝乙，鄭祖厲王，猶上祖也，是以魯頌曰，春秋匪解，享祀不忒，皇皇后帝，皇祖后稷，君子曰禮，謂其后稷親，而先帝也，詩曰，問我諸姑，遂及伯姊，君子曰，禮謂其姊親而先姑也，仲尼曰，臧文仲其不仁者三，不知者三，下展禽，廢六關，妾織蒲，三不仁也，作虛器，縱逆祀，祀爰居，三不知也。<AlignEnd Key="2017"/>
<AlignBegin Type="Time" Key="2018" RefId="魯文公二年十月" Term="魯文公二年十月"/>冬，晉先且居，宋公子成，陳轅選，鄭公子歸生，伐秦，取汪及彭衙而還，以報彭衙之役，卿不書，為穆公故，尊秦也，謂之崇德，襄仲如齊納幣，禮也，凡君即位，好舅甥，脩昏姻，娶元妃以奉粢盛，孝也，孝，禮之始也。<AlignEnd Key="2018"/>
</doc_content>
</document>
<document filename="ChunQiuZuoZhuan_00099">
<corpus>春秋左氏傳</corpus>
<title>魯文公三年</title>
<doc_content>
<AlignBegin Type="Time" Key="2019" RefId="魯文公三年正月" Term="魯文公三年正月"/>春，莊叔會諸侯之師伐沈，以其服於楚也，沈潰，凡民逃其上曰潰，在上曰逃，衛侯如陳，拜晉成也。<AlignEnd Key="2019"/>
<AlignBegin Type="Time" Key="2020" RefId="魯文公三年四月" Term="魯文公三年四月"/>夏，四月，乙亥，王叔文公卒，來赴，弔如同盟，禮也，秦伯伐晉，濟河焚舟，取王官及郊，晉人不出，遂自茅津濟，封殽尸而還，遂霸西戎，用孟明也，君子是以知秦穆公之為君也，舉人之周也，舉人之壹也，孟明之臣也，其不解也，能懼思也，子桑之忠也，其知入也，能舉善也，詩曰，于以采蘩，于沼于沚，于以用之，公侯之事，秦穆有焉，夙夜匪解，以事一人，孟明有焉，詒厥孫謀，以燕翼子，子桑有焉<AlignEnd Key="2020"/>
<AlignBegin Type="Time" Key="2021" RefId="魯文公三年七月" Term="魯文公三年七月"/>秋，雨螽于宋，隊而死也，楚師圍江，晉先僕伐楚以救江。<AlignEnd Key="2021"/>
<AlignBegin Type="Time" Key="2022" RefId="魯文公三年十月" Term="魯文公三年十月"/>冬，晉以江故告于周，王叔桓公，晉陽處父，伐楚，以救江，門于方城，遇息公子朱而還，晉人懼其無禮於公也，請改盟，公如晉，及晉侯盟，晉侯饗公，賦菁菁者莪，莊叔以公降拜，曰，小國受命於大國，敢不慎儀，君貺之以大禮，何樂如之，抑小國之樂，大國之惠也，晉侯降辭，登成拜，公賦嘉樂。<AlignEnd Key="2022"/>
</doc_content>
</document>
<document filename="ChunQiuZuoZhuan_00100">
<corpus>春秋左氏傳</corpus>
<title>魯文公四年</title>
<doc_content>
<AlignBegin Type="Time" Key="2023" RefId="魯文公四年正月" Term="魯文公四年正月"/>春，晉人歸孔達于衛，以為衛之良也，故免之。<AlignEnd Key="2023"/>
<AlignBegin Type="Time" Key="2024" RefId="魯文公四年四月" Term="魯文公四年四月"/>夏，衛侯如晉拜，曹伯如晉會正，逆婦姜于齊，卿不行，非禮也，君子是以知出姜之不允於魯也，曰，貴聘而賤逆之，君而卑之，立而廢之，棄信而壞其主，在國必亂，在家必亡，不允宜哉，詩曰，畏天之威，于時保之，敬主之謂也。<AlignEnd Key="2024"/>
<AlignBegin Type="Time" Key="2025" RefId="魯文公四年七月" Term="魯文公四年七月"/>秋，晉侯伐秦，圍刓新城，以報王官之役，楚人滅江，秦伯為之降服，出次，不舉，過數，大夫諫公曰，同盟滅，雖不能救，敢不矜乎，吾自懼也，君子曰，詩云，惟彼二國，其政不獲，惟此四國，爰究爰度，其秦穆之謂矣，衛甯武子來聘，公與之宴，為賦湛露，及彤弓，不辭，又不荅賦，使行人私焉，對曰，臣以為肄業及之也，昔諸侯朝正於王，王宴樂之，於是乎賦湛露，則天子當陽，諸侯用命也，諸侯敵王所愾，而獻其功，王於是乎賜之，彤弓一，彤矢百，玈弓矢千，以覺報宴，今陪臣來繼舊好，君辱貺之，其敢干大禮以自取戾。<AlignEnd Key="2025"/>
<AlignBegin Type="Time" Key="2026" RefId="魯文公四年十月" Term="魯文公四年十月"/>冬，成風薨。<AlignEnd Key="2026"/>
</doc_content>
</document>
<document filename="ChunQiuZuoZhuan_00101">
<corpus>春秋左氏傳</corpus>
<title>魯文公五年</title>
<doc_content>
<AlignBegin Type="Time" Key="2027" RefId="魯文公五年正月" Term="魯文公五年正月"/>春，王使榮叔來含，且賵，召昭公來會葬，禮也，初，鄀叛楚即秦，又貳於楚。<AlignEnd Key="2027"/>
<AlignBegin Type="Time" Key="2028" RefId="魯文公五年四月" Term="魯文公五年四月"/>夏，秦人入鄀，六人叛楚，即東夷。<AlignEnd Key="2028"/>
<AlignBegin Type="Time" Key="2029" RefId="魯文公五年七月" Term="魯文公五年七月"/>秋，楚成大心，仲歸，帥師滅六。<AlignEnd Key="2029"/>
<AlignBegin Type="Time" Key="2030" RefId="魯文公五年十月" Term="魯文公五年十月"/>冬，楚子燮滅蓼，臧文公聞六與蓼滅，曰，皋陶庭堅不祀，忽諸，德之不建，民之無援，哀哉，晉陽處父聘于衛，反過甯，甯嬴從之，及溫而還，其妻問之，嬴曰，以剛，商書曰，沈漸剛克，高明柔克，夫子壹之，其不沒乎，天為剛德，猶不于時，況在人乎，且華而不實，怨之所聚也，犯而聚怨，不可以定身，余懼不獲其利，而離其難，是以去之，晉趙成子，欒貞子，霍伯，臼季，皆卒。<AlignEnd Key="2030"/>
</doc_content>
</document>
<document filename="ChunQiuZuoZhuan_00102">
<corpus>春秋左氏傳</corpus>
<title>魯文公六年</title>
<doc_content>
<AlignBegin Type="Time" Key="2031" RefId="魯文公六年正月" Term="魯文公六年正月"/>春，晉蒐于夷，舍二軍，使狐射姑將中軍，趙盾佐之，陽處父至自溫，改蒐于董，易中軍，陽子成季之屬也，故黨於趙氏，且謂趙盾能，曰，使能，國之利也，是以上之，宣子於是乎始為國政，制事典，正法罪，辟刑獄，董逋逃，由質要，治舊洿，本秩禮，續常職，出滯淹，既成，以授大傅陽子，與大師賈佗，使行諸晉國，以為常法，臧文仲以陳衛之睦也，欲求好於陳。<AlignEnd Key="2031"/>
<AlignBegin Type="Time" Key="2032" RefId="魯文公六年四月" Term="魯文公六年四月"/>夏，季文子聘于陳，且娶焉，秦伯任好卒，以子車氏之三子，奄息，仲行，鍼虎，為殉，皆秦之良也，國人哀之，為之賦黃鳥，君子曰，秦穆之不為盟主也，宜哉，死而棄民，先王違世，猶詒之法，而況奪之善人乎，詩曰，人之云亡，邦國殄瘁，無善人之謂，若之何奪之，古之王者，知命之不長，是以並建聖哲，樹之風聲，分之采物，著之話言，為之律度，陳之藝極，引之表儀，予之法制，告之訓典，教之防利，委之常秩，道之以禮，則使毋失其土宜，眾隸賴之，而後即命，聖王同之，今縱無法以遺後嗣，而又收其良以死，難以在上矣，君子是以知秦之不復東征也。<AlignEnd Key="2032"/>
<AlignBegin Type="Time" Key="2033" RefId="魯文公六年七月" Term="魯文公六年七月"/>秋，季文子將聘於晉，使求遭喪之禮以行，其人曰，將焉用之，文子曰，備豫不虞，古之善教也，求而無之，實難，過求何害。<AlignEnd Key="2033"/>
<AlignBegin Type="Time" Key="2034" RefId="魯文公六年八月" Term="魯文公六年八月"/>八月，乙亥，晉襄公卒，靈公少，晉人以難故，欲立長君，趙孟曰，立公子雍，好善而長，先君愛之，且近於秦，秦舊好也，置善則固，事長則順，立愛則孝，結舊則安，為難故，故欲立長君，有此四德者，難必抒矣，賈季曰，不如立公子樂，辰嬴嬖於二君，立其子，民必安之趙孟曰，辰嬴賤，班在九人，其子何震之有，且為二嬖，淫也，為先君子，不能求大，而出在小國，辟也，母淫子辟，無威，陳小而遠，無援，將何安焉，杜祁以君故，讓偪姞而上之，以狄故，讓季隗而已次之，故班在四，先君是以愛其子，而仕諸秦，為亞卿焉，秦大而近，足以為援，母義子愛，足以威民，立之，不亦可乎，使先蔑，士會，如秦，逆公子雍，賈季亦使召公子樂于陳，趙孟使殺諸郫，賈季怨陽子之易其班也，而知其無援於晉也。<AlignEnd Key="2034"/>
<AlignBegin Type="Time" Key="2035" RefId="魯文公六年九月" Term="魯文公六年九月"/>九月，賈季使續鞫居殺陽處父，書曰，晉殺其大夫，侵官也。<AlignEnd Key="2035"/>
<AlignBegin Type="Time" Key="2036" RefId="魯文公六年十月" Term="魯文公六年十月"/>冬，十月，襄仲如晉，葬襄公。<AlignEnd Key="2036"/>
<AlignBegin Type="Time" Key="2037" RefId="魯文公六年十一月" Term="魯文公六年十一月"/>十一月，丙寅，晉殺續簡伯，賈季奔狄，宣子使臾駢送其帑，夷之蒐，賈季戮臾駢，臾駢之人，欲盡殺賈氏以報焉，臾駢曰，不可，吾聞前志有之曰，敵惠敵怨，不在後嗣，忠之道也，夫子禮於賈季，我以其寵報私怨，無乃不可乎，介人之寵，非勇也，損怨益仇，非知也，以私害公，非忠也，釋此三者，何以事夫子，盡具其帑，與其器用財賄，親師扞之，送致諸竟，閏月不告朔，非禮也，閏以正時，時以作事，事以厚生，生民之道，於是乎在矣，不告閏朔，棄時政也，何以為民。<AlignEnd Key="2037"/>
</doc_content>
</document>
<document filename="ChunQiuZuoZhuan_00103">
<corpus>春秋左氏傳</corpus>
<title>魯文公七年</title>
<doc_content>
<AlignBegin Type="Time" Key="2038" RefId="魯文公七年正月" Term="魯文公七年正月"/>春，公伐邾，間晉難也。<AlignEnd Key="2038"/>
<AlignBegin Type="Time" Key="2039" RefId="魯文公七年三月" Term="魯文公七年三月"/>三月，甲戌，取須句，寘文公子焉，非禮也。<AlignEnd Key="2039"/>
<AlignBegin Type="Time" Key="2040" RefId="魯文公七年四月" Term="魯文公七年四月"/>夏，四月，宋成公卒，於是公子成為右師，公孫友為左師，樂豫為司馬，鱗矔為司徒，公子蕩為司城，華御事為司寇，昭公將去群公子，樂豫曰，不可，公族，公室之枝葉也，若去之，則本根無所庇陰矣，葛藟猶能庇其本根，故君子以為比，況國君乎，此諺所謂庇焉，而縱尋斧焉者也，必不可，君其圖之，親之以德，皆股肱也，誰敢攜貳，若之何去之，不聽，穆襄之族，率國人以攻公，殺公孫固，公孫鄭，于公宮，六卿和公室，樂豫舍司馬，以讓公子卬，昭公即位而葬，書曰，宋人殺其大夫，不稱名，眾也，且言非其罪也，秦康公送公子雍于晉，曰，文公之入也，無衛，故有呂郤之難，乃多與之徒衛，穆嬴日抱太子以啼于朝，曰，先君何罪，其嗣亦何罪，舍適嗣不立，而外求君，將焉寘此，出朝則抱以適趙氏，頓首於宣子曰，先君奉此子也，而屬諸子曰，此子也才，吾受子之賜，不才，吾唯子之怨，今君雖終，言猶在耳，而棄之，若何，宣子與諸大夫皆患穆嬴，且畏偪，乃背先蔑而立靈公，以禦秦師，箕鄭居守，趙盾將中軍，先克佐之，荀林父佐上軍，先蔑將下軍，先都佐之，步招御戎，戎津為右，及堇陰，宣子曰，我若受秦，秦則賓也，不受，寇也，既不受矣，而復緩師，秦將生心，先人有奪人之心，軍之善謀也，逐寇如追逃，軍之善政也，訓卒利兵，秣馬蓐食，潛師夜起，戊子，敗秦師于令狐，至于刳首，己丑，先蔑奔秦，士會從之，先蔑之使也，荀林父止之曰，夫人大子猶在，而外求君，此必不行，子以疾辭，若何，不然，將及，攝卿以往，可也，何必子，同官為寮，吾嘗同寮，敢不盡心乎，弗聽，為賦板之三章，又弗聽，及亡，荀伯盡送其帑，及其器用財賄於秦，曰，為同寮故也，士會在秦三年，不見士伯，其人曰，能亡人於國，不能見於此，焉用之，士季曰，吾與之同罪，非義之也，將何見焉，及歸，遂不見，狄侵我西鄙，公使告于晉，趙宣子使因賈季問酆舒，且讓之，酆舒問於賈季，曰，趙衰，趙盾，孰賢，對曰，趙衰，冬日之日也，趙盾，夏日之日也。<AlignEnd Key="2040"/>
<AlignBegin Type="Time" Key="2041" RefId="魯文公七年八月" Term="魯文公七年八月"/>秋，八月，齊侯，宋公，衛侯，鄭伯，許男，曹伯，會晉趙盾，盟于扈，晉侯立故也，公後至，故不書所會，凡會諸侯，不書所會，後也，後至不書其國，辟不敏也，穆伯娶于莒，曰，戴已，生文伯，其娣聲已，生惠叔，戴已卒，又聘于莒，莒人以聲已辭，則為襄仲聘焉。<AlignEnd Key="2041"/>
<AlignBegin Type="Time" Key="2042" RefId="魯文公七年十月" Term="魯文公七年十月"/>冬，徐伐莒，莒人來請盟，穆伯如莒蒞盟，且為仲逆，及鄢陵，登城見之，美，自為娶之，仲請攻之，公將許之，叔仲惠伯諫曰，臣聞之，兵作於內為亂，於外為寇，寇猶及人，亂自及也，今臣作亂，而君不禁，以啟寇讎，若之何，公止之，惠伯成之，使仲舍之，公孫敖反之，復為兄弟如初，從之，晉郤缺言於趙宣子曰，日衛不睦，故取其地，今已睦矣，可以歸之，叛而不討，何以示威，服而不柔，何以示懷，非威非懷，何以示德，無德，何以主盟，子為正卿，以主諸侯，而不務德，將若之何，夏書曰，戒之用休，董之用威，勸之以九歌，勿使壞，九功之德，皆可歌也，謂之九歌，六府三事，謂之九功，水，火，金，木，土，穀，謂之六府，正德，利用，厚生，謂之三事，義而行之，謂之德禮，無禮不樂，所由叛也，若吾子之德，莫可歌也，其誰來之，盍使睦者歌吾子乎，宣子說之。<AlignEnd Key="2042"/>
</doc_content>
</document>
<document filename="ChunQiuZuoZhuan_00104">
<corpus>春秋左氏傳</corpus>
<title>魯文公八年</title>
<doc_content>
<AlignBegin Type="Time" Key="2043" RefId="魯文公八年正月" Term="魯文公八年正月"/>春，晉侯使解揚歸匡戚之田于衛，且復致公婿池之封，自申至于虎牢之竟。<AlignEnd Key="2043"/>
<AlignBegin Type="Time" Key="2044" RefId="魯文公八年四月" Term="魯文公八年四月"/>夏，秦人伐晉，取武城，以報令狐之役。<AlignEnd Key="2044"/>
<AlignBegin Type="Time" Key="2045" RefId="魯文公八年七月" Term="魯文公八年七月"/>秋，襄王崩，晉人以扈之盟來討。<AlignEnd Key="2045"/>
<AlignBegin Type="Time" Key="2046" RefId="魯文公八年十月" Term="魯文公八年十月"/>冬，襄仲會晉趙孟，盟于衡雍，報扈之盟也，遂會伊雒之戎，書曰，公子遂，珍之也，穆伯如周弔喪，不至，以幣奔莒，從已氏焉，宋襄夫人，襄王之姊也，昭公不禮焉，夫人因戴氏之族，以殺襄公之孫孔叔，公孫鍾離，及大司馬公子卬，皆昭公之黨也，司馬握節以死，故書以官，司城蕩意諸來奔，效節於府人而出，公以其官逆之，皆復之，亦書以官，皆貴之也，夷之蒐，晉侯將登箕鄭父，先都，而使士縠，梁益耳，將中軍，先克曰，狐趙之勳，不可廢也，從之，先克奪蒯得田于堇陰，故箕鄭父，先都，士縠，梁益耳，蒯得，作亂。<AlignEnd Key="2046"/>
</doc_content>
</document>
<document filename="ChunQiuZuoZhuan_00105">
<corpus>春秋左氏傳</corpus>
<title>魯文公九年</title>
<doc_content>
<AlignBegin Type="Time" Key="2047" RefId="魯文公九年正月" Term="魯文公九年正月"/>春，王正月，己酉，使賊殺先克，乙丑，晉人殺先都，梁益耳，毛伯衛來求金，非禮也，不書王命，未葬也。<AlignEnd Key="2047"/>
<AlignBegin Type="Time" Key="2048" RefId="魯文公九年二月" Term="魯文公九年二月"/>二月，莊叔如周葬襄王。<AlignEnd Key="2048"/>
<AlignBegin Type="Time" Key="2049" RefId="魯文公九年三月" Term="魯文公九年三月"/>三月，甲戌，晉人殺箕鄭父，士縠，蒯得，范山言於楚子曰，晉君少，不在諸侯，北方可圖也，楚子師于狼淵以伐鄭，囚公子堅，公子尨，及樂耳，鄭及楚平，公子遂會晉趙盾，宋華耦，衛孔達，許大夫，救鄭，不及楚師，卿不書，緩也，以懲不恪。<AlignEnd Key="2049"/>
<AlignBegin Type="Time" Key="2050" RefId="魯文公九年四月" Term="魯文公九年四月"/>夏，楚侵陳，克壺丘，以其服於晉也。<AlignEnd Key="2050"/>
<AlignBegin Type="Time" Key="2051" RefId="魯文公九年七月" Term="魯文公九年七月"/>秋，楚公子朱自東夷伐陳，陳人敗之，獲公子茷，陳懼，乃及楚平。<AlignEnd Key="2051"/>
<AlignBegin Type="Time" Key="2052" RefId="魯文公九年十月" Term="魯文公九年十月"/>冬，楚子越椒來聘，執幣傲，叔仲惠伯曰，是必滅若敖氏之宗，傲其先君，神弗福也，秦人來歸僖公成風之襚，禮也，諸侯相弔賀也，雖不當事，苟有禮焉<AlignEnd Key="2052"/>
<AlignBegin Type="Time" Key="2053" RefId="魯文公九年十月" Term="魯文公九年十月"/>，書也，以無忘舊好。<AlignEnd Key="2053"/>
</doc_content>
</document>
<document filename="ChunQiuZuoZhuan_00106">
<corpus>春秋左氏傳</corpus>
<title>魯文公十年</title>
<doc_content>
<AlignBegin Type="Time" Key="2054" RefId="魯文公十年正月" Term="魯文公十年正月"/>春，晉人伐秦，取少梁。<AlignEnd Key="2054"/>
<AlignBegin Type="Time" Key="2055" RefId="魯文公十年四月" Term="魯文公十年四月"/>夏，秦伯伐晉，取北徵，初楚范巫矞似，謂成王，與子玉，子西，曰，三君皆將強死，城濮之役，王思之，故使止子玉曰，毋死，不及，止子西，子西縊而縣絕，王使適至，遂止之，使為商公，沿漢泝江，將入郢，王在渚宮，下見之，懼而辭曰，臣免於死，又有讒言，謂臣將逃，臣歸死於司敗也，王使為工尹，又與子家謀弒穆王，穆王聞之。<AlignEnd Key="2055"/>
<AlignBegin Type="Time" Key="2056" RefId="魯文公十年五月" Term="魯文公十年五月"/>五月，殺鬥宜申，及仲歸。<AlignEnd Key="2056"/>
<AlignBegin Type="Time" Key="2057" RefId="魯文公十年七月" Term="魯文公十年七月"/>秋，七月，及蘇子盟于女栗，頃王立故也，陳侯，鄭伯，會楚子于息。<AlignEnd Key="2057"/>
<AlignBegin Type="Time" Key="2058" RefId="魯文公十年十月" Term="魯文公十年十月"/>冬，遂及蔡侯，次于厥貉，將以伐宋，宋華御事曰，楚欲弱我也，先為之弱乎，何必使誘我，我實不能，民何罪，乃逆楚子，勞且聽命，遂，道以田孟諸，宋公為右盂，鄭伯為左盂，期思公復遂，為右司馬，子朱及文之無畏，為左司馬，命夙駕載燧，宋公違命，無畏抶其僕以徇，或謂子舟曰，國君不可戮也，子舟曰，當官而行，何彊之有，詩曰，剛亦不吐，柔亦不茹，毋縱詭隨，以謹罔極，是亦非辟彊也，敢愛死以亂官乎，厥貉之會，麇子逃歸。<AlignEnd Key="2058"/>
</doc_content>
</document>
<document filename="ChunQiuZuoZhuan_00107">
<corpus>春秋左氏傳</corpus>
<title>魯文公十一年</title>
<doc_content>
<AlignBegin Type="Time" Key="2059" RefId="魯文公十一年正月" Term="魯文公十一年正月"/>春，楚子伐麇，成大心敗麇師於防渚，潘崇復伐麇，至于鍚穴。<AlignEnd Key="2059"/>
<AlignBegin Type="Time" Key="2060" RefId="魯文公十一年四月" Term="魯文公十一年四月"/>夏，叔仲惠伯會晉郤缺于承筐，謀諸侯之從於楚者。<AlignEnd Key="2060"/>
<AlignBegin Type="Time" Key="2061" RefId="魯文公十一年七月" Term="魯文公十一年七月"/>秋，曹文公來朝，即位而來見也，襄仲聘于宋，且言司城蕩意諸而復之，因賀楚師之不害也，鄋瞞侵齊，遂伐我，公卜使叔孫得臣追之，吉，侯叔夏御莊叔，綿房甥為右，富父終甥駟乘。<AlignEnd Key="2061"/>
<AlignBegin Type="Time" Key="2062" RefId="魯文公十一年十月" Term="魯文公十一年十月"/>冬，十月，甲午，敗狄于鹹，獲長狄僑如，富父終甥樁其喉，以戈殺之，埋其首於子駒之門，以命宣伯，初，宋武公之世，鄋瞞伐宋，司徒皇父帥師禦之，耏班御皇父充石，公子穀甥為右，司寇牛父駟乘，以敗狄于長丘，獲長狄緣斯，皇父之二子死焉，宋公於是以門賞耏班，使食其征謂之耏門，晉之滅潞也，獲僑如之弟焚如，齊襄公之二年，鄋瞞伐齊，齊王子成父獲其弟榮如，埋其首於周首之北門，衛人獲其季弟簡如，鄋瞞由是遂亡，郕大子朱儒，自安於夫鍾，國人弗徇。<AlignEnd Key="2062"/>
</doc_content>
</document>
<document filename="ChunQiuZuoZhuan_00108">
<corpus>春秋左氏傳</corpus>
<title>魯文公十二年</title>
<doc_content>
<AlignBegin Type="Time" Key="2063" RefId="魯文公十二年正月" Term="魯文公十二年正月"/>春，郕伯卒，郕人立君，大子以夫鍾與郕邽來奔，公以諸侯逆之，非禮也，故書曰，郕伯來奔，不書地，尊諸侯也，杞桓公來朝，始朝公也，且請絕叔姬，而無絕昏，公許之。<AlignEnd Key="2063"/>
<AlignBegin Type="Time" Key="2064" RefId="魯文公十二年二月" Term="魯文公十二年二月"/>二月，叔姬卒，不言杞，絕也，書叔姬，言非女也，楚令尹大孫伯卒，成嘉為令尹，群舒叛楚，夏，子孔執舒子平，及宗子，遂圍巢。<AlignEnd Key="2064"/>
<AlignBegin Type="Time" Key="2065" RefId="魯文公十二年七月" Term="魯文公十二年七月"/>秋，滕昭公來朝，亦始朝公也，秦伯使西乞術來聘，且言將伐晉，襄仲辭玉曰，君不忘先君之好，照臨魯國，鎮撫其社稷，重之以大器，寡君敢辭玉，對曰，不腆敝器，不足辭也，主人三辭，賓客曰，寡君願徼福于周公，魯公，以事君，不腆先君之敝器，使下臣致諸執事，以為瑞節，要結好命，所以藉寡君之命，結二國之好，是以敢致之，襄仲曰，不有君子，其能國乎，國無陋矣，厚賄之，秦為令狐之役故。<AlignEnd Key="2065"/>
<AlignBegin Type="Time" Key="2066" RefId="魯文公十二年十二月" Term="魯文公十二年十二月"/>冬，秦伯伐晉，取羈馬，晉人禦之，趙盾將中軍，荀林父佐之，郤缺將上軍，臾駢佐之，欒盾將下軍，胥甲佐之，范無恤御戎，以從秦師于河曲，臾駢曰，秦不能久，請深壘固軍以待之，從之，秦人欲戰，秦伯謂士會曰，若何而戰，對曰，趙氏新出其屬曰臾駢，必實為此謀，將以老我師也，趙有側室曰穿，晉君之婿也，有寵而弱，不在軍事，好勇而狂，且惡臾駢之佐上軍也，若使輕者肆焉，其可，秦伯以璧祈戰于河，十二月，戊午，秦軍掩晉上軍，趙穿追之不及，反，怒曰，裹糧坐甲，固敵是求，敵至不擊，將何俟焉，軍吏曰，將有待也，穿曰我不知謀，將獨出，乃以其屬出，宣子曰，秦獲穿也，獲一卿矣，秦以勝歸，我何以報，乃皆出戰，交綏，秦行人夜戒晉師曰，兩君之士，皆未憖也，明日請相見也，臾駢曰，使者目動而言肆，懼我也，將遁矣，薄諸河，必敗之，胥甲，趙穿，當軍門呼曰，死傷未收而棄之，不惠也，不待期而薄人於險，無勇也，乃止，秦師夜遁，復侵晉，入瑕，城諸及鄆，書時也。<AlignEnd Key="2066"/>
</doc_content>
</document>
<document filename="ChunQiuZuoZhuan_00109">
<corpus>春秋左氏傳</corpus>
<title>魯文公十三年</title>
<doc_content>
<AlignBegin Type="Time" Key="2067" RefId="魯文公十三年正月" Term="魯文公十三年正月"/>春，晉侯使詹嘉處瑕，以守桃林之塞，晉人患秦之用士會也。<AlignEnd Key="2067"/>
<AlignBegin Type="Time" Key="2068" RefId="魯文公十三年五月" Term="魯文公十三年五月"/>夏，六卿相見於諸浮，趙宣子曰，隨會在秦，賈季在狄，難日至矣，若之何，中行桓子曰，請復賈季，能外事，且由舊勳，郤成子曰，賈季亂，且罪大，不如隨會，能賤而有恥，柔而不犯，其知足使也，且無罪，乃使魏壽餘偽以魏叛者，以誘士會，執其帑於晉，使夜逸，請自歸于秦，秦伯許之，履士會之足於朝，秦伯師于河西，魏人在東，壽餘曰，請東人之能與夫二三有司言者，吾與之，先使士會，士會辭曰，晉人虎狼也，若背其言，臣死，妻子為戮，無益於君，不可悔也，秦伯曰，若背其言，所不歸爾帑者，有如河，乃行，繞朝贈之以策，曰子無謂秦無人，吾謀適不用也，既濟，魏人譟而還，秦人歸其帑，其處者為劉氏，邾文公卜遷于繹，史曰，利於民而不利於君，邾子曰，苟利於民，孤之利也，天生民而樹之君，以利之也，民既利矣，孤必與焉，左右曰，命可長也，君何弗為，邾子曰，命在養民，死之短長，時也，民苟利矣，遷也，吉莫如之，遂遷于繹，五月，邾文公卒，君子曰知命。<AlignEnd Key="2068"/>
<AlignBegin Type="Time" Key="2069" RefId="魯文公十三年七月" Term="魯文公十三年七月"/>秋，七月，大室之屋壞，書不共也。<AlignEnd Key="2069"/>
<AlignBegin Type="Time" Key="2070" RefId="魯文公十三年十月" Term="魯文公十三年十月"/>冬，公如晉朝且尋盟，衛侯會公于沓，請平于晉，公還，鄭伯會公于棐，亦請平于晉，公皆成之，鄭伯與公宴于棐，子家賦鴻鴈，季文子曰，寡君未免於此，文子賦四月，子家賦載馳之四章，文子賦采薇之四章，鄭伯拜，公荅拜。<AlignEnd Key="2070"/>
</doc_content>
</document>
<document filename="ChunQiuZuoZhuan_00110">
<corpus>春秋左氏傳</corpus>
<title>魯文公十四年</title>
<doc_content>
<AlignBegin Type="Time" Key="2071" RefId="魯文公十四年正月" Term="魯文公十四年正月"/>春，頃王崩，周公閱與王孫，蘇爭政，故不赴，凡崩薨，不赴則不書，禍福不告亦不書，不懲敬也，邾文公之卒也，公使弔焉，不敬，邾人來討，伐我南鄙，故惠伯伐邾子叔姬妃齊昭公，生舍，叔姬無寵，舍無威，公子商人驟施於國，而多聚士，盡其家，貸於公有司以繼之。<AlignEnd Key="2071"/>
<AlignBegin Type="Time" Key="2072" RefId="魯文公十四年五月" Term="魯文公十四年五月"/>夏，五月，昭公卒，舍即位，邾文公元妃齊姜，生定公，二妃晉姬，生捷菑，文公卒，邾人立定公，捷菑奔晉。<AlignEnd Key="2072"/>
<AlignBegin Type="Time" Key="2073" RefId="魯文公十四年六月" Term="魯文公十四年六月"/>六月，同盟于新城，從於楚者服，且謀邾也。<AlignEnd Key="2073"/>
<AlignBegin Type="Time" Key="2074" RefId="魯文公十四年七月" Term="魯文公十四年七月"/>秋，七月，乙卯夜，齊商人弒舍而讓元，元曰，爾求之久矣，我能事爾，爾不可使多蓄憾，將免我乎，爾為之，有星孛入于北斗，周內史叔服曰，不出七年，宋齊晉之君，皆將死亂，晉趙盾以諸侯之師八百乘，納捷菑于邾，邾人辭曰，齊出貜且長，宣子曰，辭順而弗從，不祥，乃還，周公將與王孫蘇訟于晉，王叛王孫蘇，而使尹氏與聃啟，訟周公于晉，趙宣子平王室而復之，楚莊王立，子孔，潘崇，將襲群舒，使公子燮與子儀守，而伐舒蓼，二子作亂，城郢，而使賊殺子孔，不克而還。<AlignEnd Key="2074"/>
<AlignBegin Type="Time" Key="2075" RefId="魯文公十四年八月" Term="魯文公十四年八月"/>八月，二子以楚子出，將如商密，廬戢黎及叔麇誘之，遂殺鬥克，及公子燮，初，鬥克囚于秦，秦有殽之敗，而使歸求成，成而不得志，公子燮求令尹而不得，故二子作亂，穆伯之從己氏也，魯人立文伯，穆伯生二子於莒，而求復，文伯以為請，襄仲使無朝聽命，復而不出，二年而盡室以復適莒，文伯疾，而請曰，穀之子弱，請立難也，許之，文伯卒，立惠叔，穆伯請重賂以求復，惠叔以為請，許之，將來。<AlignEnd Key="2075"/>
<AlignBegin Type="Time" Key="2076" RefId="魯文公十四年九月" Term="魯文公十四年九月"/>九月，卒于齊，告喪，請葬，弗許，宋高哀為蕭封人，以為卿，不義宋公而出，遂來奔，書曰，宋子哀來奔，貴之也，齊人定懿公，使來告難，故書以九月，齊公子元，不順懿公之為政也，終不曰公，曰夫已氏，襄仲使告于王，請以王寵，求昭姬于齊，曰，殺其子，焉用其母，請受而罪之。<AlignEnd Key="2076"/>
<AlignBegin Type="Time" Key="2077" RefId="魯文公十四年十月" Term="魯文公十四年十月"/>冬，單伯如齊，請子叔姬，齊人執之，又執子叔姬。<AlignEnd Key="2077"/>
</doc_content>
</document>
<document filename="ChunQiuZuoZhuan_00111">
<corpus>春秋左氏傳</corpus>
<title>魯文公十五年</title>
<doc_content>
<AlignBegin Type="Time" Key="2078" RefId="魯文公十五年正月" Term="魯文公十五年正月"/>春，季文子如晉，為單伯與子叔姬故也。<AlignEnd Key="2078"/>
<AlignBegin Type="Time" Key="2079" RefId="魯文公十五年三月" Term="魯文公十五年三月"/>三月，宋華耦來盟，其官皆從之，書曰，宋司馬華孫，貴之也，公與之宴，辭曰，君之先臣督，得罪於宋殤公，名在諸侯之策，臣承其祀，其敢辱君，請承命於亞旅，魯人以為敏。<AlignEnd Key="2079"/>
<AlignBegin Type="Time" Key="2080" RefId="魯文公十五年四月" Term="魯文公十五年四月"/>夏，曹伯來朝，禮也，諸侯五年再相朝，以脩王命，古之制也，齊人或為孟氏謀，曰，魯爾親也，飾棺寘諸堂阜，魯必取之，從之，卞人以告，惠叔猶毀以為請，立於朝以待命，許之，取而殯之，齊人送之書曰，齊人歸公孫敖之喪，為孟氏，且國故也，葬視共仲，聲己不視，帷堂而哭，襄仲欲勿哭，惠伯曰喪，親之終也，雖不能始，善終可也，史佚有言曰，兄弟致美，救乏，賀善，弔災，祭敬，喪哀，情雖不同，毋絕其愛親之道也，子無失道，何怨於人，襄仲說，帥兄弟以哭之，他年，其二子來，孟獻子愛之，聞於國，或譖之曰，將殺子，獻子以告，季文子二子曰，夫子以愛我聞，我以將殺子聞，不亦遠於禮乎，遠禮不如死，一人門于句鼆，一人門于戾丘，皆死。<AlignEnd Key="2080"/>
<AlignBegin Type="Time" Key="2081" RefId="魯文公十五年六月" Term="魯文公十五年六月"/>六月，辛丑朔，日有食之，鼓用牲于社，非禮也，日有食之，天子不舉，伐鼓于社，諸侯用幣于社，伐鼓于朝，以昭事神，訓民事君，示有等威，古之道也，齊人許單伯請而赦之，使來致命，書曰，單伯至自齊，貴之也，新城之盟，蔡人不與，晉郤缺以上軍下軍伐蔡，曰，君弱，不可以怠，戊申，入蔡，以城下之盟而還，凡勝國，曰滅之，獲大城焉，曰入之。<AlignEnd Key="2081"/>
<AlignBegin Type="Time" Key="2082" RefId="魯文公十五年七月" Term="魯文公十五年七月"/>秋，齊人侵我西鄙，故季文子告于晉。<AlignEnd Key="2082"/>
<AlignBegin Type="Time" Key="2083" RefId="魯文公十五年十一月" Term="魯文公十五年十一月"/>冬，十一月，晉侯，宋公，衛侯，蔡侯，鄭伯許男，曹伯，盟于扈，尋新城之盟，且謀伐齊也，齊人賂晉侯，故不克而還，於是有齊難，是以公不會，書曰，諸侯盟于扈，無能為故也，凡諸侯會，公不與不書，諱君惡也，與而不書，後也，齊人來歸子叔姬，王故也，齊侯侵我西鄙，謂諸侯不能也，遂伐曹，人其郛，討其來朝也，季文子曰，齊侯其不免乎，己則無禮，而討於有禮者，曰，女何故行禮，禮以順天，天之道也，己則反天，而又以討人，難以免矣，詩曰，胡不相畏，不畏于天，君子之不虐幼賤，畏于天也，在周頌曰，畏天之威，于時保之，不畏于天，將何能保，以亂取國，奉禮以守，猶懼不終，多行無禮，弗能在矣。<AlignEnd Key="2083"/>
</doc_content>
</document>
<document filename="ChunQiuZuoZhuan_00112">
<corpus>春秋左氏傳</corpus>
<title>魯文公十六年</title>
<doc_content>
<AlignBegin Type="Time" Key="2084" RefId="魯文公十六年正月" Term="魯文公十六年正月"/>春，王正月，及齊平，公有疾，使季文子會齊侯于陽穀，請盟，齊侯不肯，曰，請俟君間。<AlignEnd Key="2084"/>
<AlignBegin Type="Time" Key="2085" RefId="魯文公十六年五月" Term="魯文公十六年五月"/>夏，五月，公四不視朔，疾也，公使襄仲納賂于齊侯，故盟于郪丘，有蛇自泉宮出，入于國，如先君之數。<AlignEnd Key="2085"/>
<AlignBegin Type="Time" Key="2086" RefId="魯文公十六年八月" Term="魯文公十六年八月"/>秋，八月，辛未，聲姜薨，毀泉臺，楚大饑，戎伐其西南，至于阜山，師于大林，又伐其東南，至于陽丘，以侵訾枝，庸人帥群蠻以叛楚，麇人率百濮聚於選，將伐楚，於是申息之北門不啟，楚人謀徙於阪高，蒍賈曰，不可，我能往，寇亦能往，不如伐庸，夫麇與百濮，謂我饑不能師，故伐我也，若我出師，必懼而歸，百濮離居，將各走其邑，誰暇謀人，乃出師，旬有五日，百濮乃罷，自廬以往，振廩同食，次于句澨，使廬戢黎侵庸，及庸方城，庸人逐之，囚子揚窗，三宿而逸，曰，庸師眾，群蠻聚焉，不如復大師，且起王卒，合而後進，師叔曰，不可，姑又與之遇，以驕之，彼驕我怒，而後可克，先君蚡冒所以服陘隰也，又與之遇，七遇皆北，唯裨，鯈，魚，人實逐之，庸人曰，楚不足與戰矣，遂不設備，楚子乘馹，會師于臨品，分為二隊，子越自石溪，子貝自仞，以伐庸，秦人巴人從楚師，群蠻從楚子盟，遂滅庸，。<AlignEnd Key="2086"/>
<AlignBegin Type="Time" Key="2087" RefId="魯文公十六年八月" Term="魯文公十六年八月"/>宋公子鮑禮於國人，宋饑，竭其粟而貸之，年自七十以上，無不饋詒也，時加羞珍異，無日不數於六卿之門，國之材人，無不事也，親自桓以下，無不恤也，公子鮑美而豔，襄夫人欲通之，而不可，夫人助之施，昭公無道，國人奉公子鮑以因夫人，於是華元為右師，公孫友為左師，華耦為司馬，鱗鱹為司徒，蕩意諸為司城，公子朝為司寇，初，司城蕩卒，公孫壽辭司城，請使意諸為之，既而告人曰，君無道，吾官近，懼及焉，棄官則族無所庇，子，身之貳也，姑紓死焉，雖亡子，猶不亡族，既，夫人將使公田孟諸而殺之，公知之，盡以寶行，蕩意諸曰，盍適諸侯，公曰，不能其大夫，至于君祖母，以及國人，諸侯誰納我，且既為人君，而又為人臣，不如死，盡以其寶賜左右，以使行，夫人使謂司城去公，對曰，臣之而逃其難，若後君何。<AlignEnd Key="2087"/>
<AlignBegin Type="Time" Key="2088" RefId="魯文公十六年十一月" Term="魯文公十六年十一月"/>冬，十一月，甲寅，宋昭公將田孟諸，未至，夫人王姬使帥甸攻而殺之，蕩意諸死之，書曰，宋人弒其君杵臼，君無道也，文公即位，使母弟須為司城，華耦卒，而使蕩虺為司馬。<AlignEnd Key="2088"/>
</doc_content>
</document>
<document filename="ChunQiuZuoZhuan_00113">
<corpus>春秋左氏傳</corpus>
<title>魯文公十七年</title>
<doc_content>
<AlignBegin Type="Time" Key="2089" RefId="魯文公十七年正月" Term="魯文公十七年正月"/>十七年，春，晉荀林父，衛孔達，陳公孫寧，鄭石楚，伐宋，討曰，何故弒君，猶立文公而還，卿不書，失其所也。<AlignEnd Key="2089"/>
<AlignBegin Type="Time" Key="2090" RefId="魯文公十七年四月" Term="魯文公十七年四月"/>夏，四月，癸亥，葬聲姜，有齊難，是以緩。<AlignEnd Key="2090"/>
<AlignBegin Type="Time" Key="2091" RefId="魯文公十七年六月" Term="魯文公十七年六月"/>齊侯伐我北鄙，襄仲請盟，六月，盟于穀。<AlignEnd Key="2091"/>
<AlignBegin Type="Time" Key="2092" RefId="魯文公十七年六月" Term="魯文公十七年六月"/>晉侯蒐于黃父，遂復合諸侯于扈，平宋也，公不與會，齊難故也，書曰諸侯，無功也，於是晉侯不見鄭伯，以為貳於楚也，鄭子家使執訊而與之書，以告趙宣子，曰，寡君即位三年，召蔡侯而與之事君，九月，蔡侯入于敝邑以行，敝邑以侯宣多之難，寡君是以不得與蔡侯偕，十一月，克減侯宣多，而隨蔡侯以朝于執事，十二年，六月，歸生佐寡君之嫡夷，以請陳侯于楚，而朝諸君，十四年，七月，寡君又朝，以蕆陳事，十五年，五月，陳侯自敝邑往朝于君，往年正月，燭之武往朝夷也，八月，寡君又往朝，以陳蔡之密邇於楚，而不敢貳焉，則敝邑之故也，雖敝邑之事君，何以不免，在位之中，一朝于襄，而再見于君，夷與孤之二三臣，相及於絳，雖我小國，則篾以過之矣，今大國曰，爾未逞吾志，敝邑有亡，無以加焉，古人有言曰，畏首畏尾，身其餘幾，又曰，鹿死不擇音，小國之事大國也，德，則其人也，不德，則其鹿也，鋌而走險，急何能擇，命之罔極，亦知亡矣，將悉敝賦，以待於鯈，唯執事命之，文公二年，六月，壬申，朝于齊，四年，二月，壬戌，為齊侵蔡，亦獲成於楚，居大國之間，而從於強令，豈其罪也，大國若弗圖，無所逃命，晉鞏朔行成於鄭，趙穿，公婿池，為質焉。<AlignEnd Key="2092"/>
<AlignBegin Type="Time" Key="2093" RefId="魯文公十七年七月" Term="魯文公十七年七月"/>秋，周甘歜敗戎于邥垂，乘其飲酒也。<AlignEnd Key="2093"/>
<AlignBegin Type="Time" Key="2094" RefId="魯文公十七年十月" Term="魯文公十七年十月"/>冬，十月，鄭大子夷，石楚，為質于晉。<AlignEnd Key="2094"/>
<AlignBegin Type="Time" Key="2095" RefId="魯文公十七年十月" Term="魯文公十七年十月"/>襄仲如齊，拜穀之盟，復曰，臣聞齊人將食魯之麥，以臣觀之，將不能齊君之語偷，臧文仲有言曰，民主偷必死。<AlignEnd Key="2095"/>
</doc_content>
</document>
<document filename="ChunQiuZuoZhuan_00114">
<corpus>春秋左氏傳</corpus>
<title>魯文公十八年</title>
<doc_content>
<AlignBegin Type="Time" Key="2096" RefId="魯文公十八年二月" Term="魯文公十八年二月"/>十八年，春，齊侯戒師期，而有疾，醫曰，不及秋，將死，公聞之，卜曰，尚無及期，惠伯令龜，卜楚丘占之，曰，齊侯不及期，非疾也，君亦不聞，令龜有咎，二月，丁丑，公薨。<AlignEnd Key="2096"/>
<AlignBegin Type="Time" Key="2097" RefId="魯文公十八年二月" Term="魯文公十八年二月"/>齊懿公之為公子也，與邴歜之父爭田，弗勝，及即位，乃掘而刖之，而使歜僕，納閻職之妻，而使職驂乘。<AlignEnd Key="2097"/>
<AlignBegin Type="Time" Key="2098" RefId="魯文公十八年五月" Term="魯文公十八年五月"/>夏，五月，公游于申池，二人浴于池，歜以扑抶職，職怒，歜曰，人奪女妻而不怒，一抶女庸何傷，職曰，與刖其父而弗能病者何如，乃謀弒懿公，納諸竹中，歸舍爵而行，齊人立公子元。<AlignEnd Key="2098"/>
<AlignBegin Type="Time" Key="2099" RefId="魯文公十八年六月" Term="魯文公十八年六月"/>六月，葬文公。<AlignEnd Key="2099"/>
<AlignBegin Type="Time" Key="2100" RefId="魯文公十八年七月" Term="魯文公十八年七月"/>秋，襄仲，莊叔，如齊，惠公立故，且拜葬也。<AlignEnd Key="2100"/>
<AlignBegin Type="Time" Key="2101" RefId="魯文公十八年七月" Term="魯文公十八年七月"/>文公二妃，敬嬴生宣公，敬嬴嬖，而私事襄仲，宣公長，而屬諸襄仲，襄仲欲立之，叔仲不可，仲見于齊侯而請之，齊侯新立，而欲親魯，許之。<AlignEnd Key="2101"/>
<AlignBegin Type="Time" Key="2102" RefId="魯文公十八年十月" Term="魯文公十八年十月"/>冬，十月，仲殺惡及視，而立宣公，書曰，子卒，諱之也，仲以君命召惠伯，其宰公冉務人止之，曰，入必死，叔仲曰，死君命可也，公冉務人曰，若君命可死，非君命何聽，弗聽，乃入，殺而埋之馬矢之中，公冉務人奉其帑以奔蔡，既而復叔仲氏。<AlignEnd Key="2102"/>
<AlignBegin Type="Time" Key="2103" RefId="魯文公十八年十月" Term="魯文公十八年十月"/>夫人姜氏歸于齊，大歸也，將行哭而過市，曰天乎，仲為不道，殺適，立庶，市人皆哭，魯人謂之哀姜。<AlignEnd Key="2103"/>
<AlignBegin Type="Time" Key="2104" RefId="魯文公十八年十月" Term="魯文公十八年十月"/>莒紀公子生大子僕，又生季佗，愛季佗而黜僕，且多行禮於國，僕因國人以弒紀公，以其寶玉來奔，納諸宣公，公命與之邑，曰，今日必授，季文子使司寇出諸竟，曰，今日必達，公問其故，季文子使大史克對曰，先大夫臧文仲，教行父事君之禮，行父奉以周旋，弗敢失隊，曰，見有禮於其君者事之，如孝子之養父母也，見無禮於其君者誅之，如鷹鸇之逐鳥雀也，先君周公制周禮曰，則以觀德，德以處事，事以度功，功以食民，作誓命曰，毀則為賊，掩賊為藏，竊賄為盜，盜器為姦，主藏之名，賴姦之用，為大凶德，有常無赦，在九刑不忘，行父還觀莒僕，莫可則也，孝敬忠信為吉德，盜賊藏姦為凶德，夫莒僕，則其孝敬，則弒君父矣，則其忠信，則竊寶玉矣，其人，則盜賊也，其器，則姦兆也，保而利之，則主藏也，以訓則昏，民無則焉，不度於善，而皆在於凶德，是以去之，昔高陽氏有才子八人，蒼舒，隤敳，檮戭，大臨，尨降，庭堅，仲容，叔達，齊聖廣淵，明允篤誠，天下之民，謂之八愷，高辛氏有才子八人，伯奮，仲堪，叔獻，季仲，伯虎，仲熊，叔豹，季貍，忠肅共懿，宣慈惠和，天下之民，謂之八元，此十六族也，世濟其美，不隕其名，以至於堯，堯不能舉，舜臣堯，舉八愷，使主后土，以揆百事，莫不時序，地平天成，舉八元，使布五教于四方，父義，母慈，兄友，弟共，子孝，內平，外成，昔帝鴻氏有不才子，掩義隱賊，好行凶德，醜類惡物，頑嚚不友，是與比周，天下之民，謂之渾敦，少皞氏有不才子，毀信廢忠，崇飾惡言，靖譖庸回，服讒蒐慝，以誣盛德，天下之民，謂之窮奇，顓頊有不才子，不可教訓，不知話言，告之則頑，舍之則嚚，傲很明德，以亂天常，天下之民，謂之檮杌，此三族也，世濟其凶，增其惡名，以至于堯，堯不能去，縉雲氏有不才子，貪于飲食，冒于貨賄，侵欲崇侈，不可盈厭，聚斂積實，不知紀極，不分孤寡，不恤窮匱，天下之民，以比三凶，謂之饕餮，舜臣堯，賓于四門，流四凶族，渾敦，窮奇，檮杌，饕餮，投諸四裔，以禦螭魅，是以堯崩而天下如一，同心戴舜，以為天子，以其舉十六相，去四凶也，故虞書數舜之功曰，慎徽五典，五典克從，無違教也，曰，納于百揆，百揆時序，無廢事也，曰賓于四門，四門穆穆，無凶人也，舜有大功二十而為天子，今行父雖未獲一吉人，去一凶矣，於舜之功，二十之一也，庶幾免於戾乎。<AlignEnd Key="2104"/>
<AlignBegin Type="Time" Key="2105" RefId="魯文公十八年十二月" Term="魯文公十八年十二月"/>宋武氏之族道昭公子，將奉司城須以作亂，十二月，宋公殺母弟須，及昭公子使戴，莊，桓，之族，攻武氏於司馬子伯之館，遂出武穆之族，使公孫師為司城，公子朝卒，使樂呂為司寇，以靖國人。<AlignEnd Key="2105"/>
</doc_content>
</document>
<document filename="ChunQiuZuoZhuan_00115">
<corpus>春秋左氏傳</corpus>
<title>魯宣公元年</title>
<doc_content>
<AlignBegin Type="Time" Key="2106" RefId="魯宣公元年正月" Term="魯宣公元年正月"/>春，王正月，公子遂如齊逆女，尊君命也。<AlignEnd Key="2106"/>
<AlignBegin Type="Time" Key="2107" RefId="魯宣公元年三月" Term="魯宣公元年三月"/>三月，遂以夫人婦姜至自齊，尊夫人也。<AlignEnd Key="2107"/>
<AlignBegin Type="Time" Key="2108" RefId="魯宣公元年四月" Term="魯宣公元年四月"/>夏，季文子如齊，納賂，以請會，晉人討不用命者，放胥甲父于衛，而立胥克，先辛奔齊，會于平州，以定公位，東門襄仲如齊拜成。<AlignEnd Key="2108"/>
<AlignBegin Type="Time" Key="2109" RefId="魯宣公元年六月" Term="魯宣公元年六月"/>六月，齊人取濟西之田，為立公故，以賂齊也，宋人之弒昭公也，晉荀林父以諸侯之師伐宋，宋及晉平，宋文公受盟于晉，又會諸侯于扈，將為魯討齊，皆取賂而還，鄭穆公曰，晉不足與也，遂受盟于楚，陳共公之卒，楚人不禮焉，陳靈公受盟于晉。<AlignEnd Key="2109"/>
<AlignBegin Type="Time" Key="2110" RefId="魯宣公元年七月" Term="魯宣公元年七月"/>秋，楚子侵陳，遂侵宋，晉趙盾帥師救陳宋，會于棐林，以伐鄭也，楚蒍賈救鄭，遇于北林，囚晉解揚，晉人乃還，晉欲求成於秦，趙穿曰，我侵崇，秦急崇必救之，吾以求成焉。<AlignEnd Key="2110"/>
<AlignBegin Type="Time" Key="2111" RefId="魯宣公元年十月" Term="魯宣公元年十月"/>冬，趙穿侵崇，秦弗與成，晉人伐鄭，以報北林之役，於是晉侯侈，趙宣子為政，驟諫而不入，故不競於楚。<AlignEnd Key="2111"/>
</doc_content>
</document>
<document filename="ChunQiuZuoZhuan_00116">
<corpus>春秋左氏傳</corpus>
<title>魯宣公二年</title>
<doc_content>
<AlignBegin Type="Time" Key="2112" RefId="魯宣公二年正月" Term="魯宣公二年正月"/>春，鄭公子歸生受命于楚，伐宋，宋華元，樂呂，御之。<AlignEnd Key="2112"/>
<AlignBegin Type="Time" Key="2113" RefId="魯宣公二年二月" Term="魯宣公二年二月"/>二月，壬子，戰于大棘，宋師敗績，囚華元，獲樂呂，及甲車四百六十乘，俘二百五十人，馘百人，狂狡輅鄭人，鄭人入于井，倒戟而出之，獲狂狡，君子曰，失禮違命，宜其為禽也，戎昭果毅以聽之，之謂禮，殺敵為果，致果為毅，易之戮也，將戰，華元殺羊食士，其御羊斟不與，及戰，曰，疇昔之羊，子為政，今日之事，我為政，與入鄭師，故敗，君子謂羊斟非人也，以其私憾，敗國殄民，於是刑孰大焉，詩所謂人之無良者，其羊斟之謂乎，殘民以逞，宋人以兵車百乘，文馬百駟，以贖華元于鄭，半入，華元逃歸，立于門外，告而入，見叔牂，曰，子之馬然也，對曰，非馬也，其人也，既合而來奔，宋城，華元為植，巡功，城者謳曰，睅其目，皤其腹，棄甲而復，于思于思，棄甲復來，使其驂乘，謂之曰，牛則有皮，犀兕尚多，棄甲則那，役人曰，從其有皮，丹漆若何，華元曰，去之，夫其口眾我寡，秦師伐晉，以報崇也，遂圍焦，夏，晉趙盾救焦，遂自陰地，及諸侯之師侵鄭，以報大棘之役，楚鬥椒救鄭，曰，能欲諸侯而惡其難乎，遂次于鄭，以待晉師，趙盾曰，彼宗競于楚，殆將斃矣，姑益其疾，乃去之，晉靈公不君，厚斂以彫牆，從臺上彈人，而觀其辟丸也，宰夫胹熊蹯不熟，殺之，寘諸畚，使婦人載以過朝，趙盾，士季，見其手，問其故，而患之，將諫，士季曰，諫而不入，則莫之繼也，會請先，不入，則子繼之，三進及溜，而後視之，曰，吾知所過矣，將改之，稽首而對曰，人誰無過，過而能改，善莫大焉，詩曰，靡不有初，鮮克有終，夫如是，則能補過者鮮矣，君能有終，則社稷之固也，豈惟群臣賴之，又曰，袞職有闕，惟仲山甫補之，能補過也，君能補過，袞不廢矣，猶不改，宣子驟諫，公患之，使鉏麑賊之，晨往，寢門闢矣，盛服將朝，尚早，坐而假寐，麑退，歎而言曰，不忘恭敬，民之主也，賊民之主，不忠，棄君之命，不信，有一於此，不如死也，觸槐而死。<AlignEnd Key="2113"/>
<AlignBegin Type="Time" Key="2114" RefId="魯宣公二年九月" Term="魯宣公二年九月"/>秋，九月，晉侯飲趙盾酒，伏甲將攻之，其右提彌明知之，趨登曰，臣侍君宴，過三爵，非禮也，遂扶以下，公嗾夫獒焉，明搏而殺之，盾曰，棄人用犬，雖猛何為，鬥且出，提彌明死之，初，宣子田於首山，舍于翳桑，見靈輒餓，問其病，曰，不食三日矣，食之，舍其半，問之，曰，宦三年矣，未知母之存否，今近焉，請以遺之，使盡之，而為之簞食與肉，寘諸橐以與之，既而與為公介，倒戟以禦公徒，而免之，問何故，對曰，翳桑之餓人也，問其名居，不告而退，遂自亡也，乙丑，趙穿攻靈公於桃園，宣子未出山而復，大史書曰，趙盾弒其君，以示於朝，宣子曰，不然，對曰，子為正卿，亡不越竟，反不討賊，非子而誰，宣子曰，嗚呼，我之懷矣，自詒伊慼，其我之謂矣，孔子曰，董狐，古之良史也，書法不隱，趙宣子，古之良大夫也，為法受惡，惜也，越竟乃免，宣子使趙穿逆公子黑臀于周，而立之，壬申，朝于武宮，初，麗姬之亂，詛無畜群公子，自是晉無公族，及成公即位，乃宦卿之適子，而為之田，以為公族，又宦其餘子，亦為餘子，其庶子為公行，晉於是有公族，餘子，公行，趙盾請以括為公族，曰，君姬氏之愛子也，微君姬氏，則臣狄人也，公許之。<AlignEnd Key="2114"/>
<AlignBegin Type="Time" Key="2115" RefId="魯宣公二年十月" Term="魯宣公二年十月"/>冬，趙盾為旄車之族，使屏季以其故族為公族大夫。<AlignEnd Key="2115"/>
</doc_content>
</document>
<document filename="ChunQiuZuoZhuan_00117">
<corpus>春秋左氏傳</corpus>
<title>魯宣公三年</title>
<doc_content>
<AlignBegin Type="Time" Key="2116" RefId="魯宣公三年正月" Term="魯宣公三年正月"/>春，不郊而望，皆非禮也，望，郊之屬也，不郊，亦無望可也，晉侯伐鄭，及郔，鄭及晉平，士會入盟，楚子伐陸渾之戎，遂至于雒，觀兵于周疆，定王使王孫滿勞楚子，楚子問鼎之大小輕重焉，對曰，在德不在鼎，昔夏之方有德也，遠方圖物，貢金九牧，鑄鼎象物，百物而為之備，使民知神姦，故民入川澤山林，不逢不若，螭魅罔兩，莫能逢之，用能協于上下，以承天休，桀有昏德，鼎遷于商，載祀六百，商紂暴虐，鼎遷于周，德之休明，雖小，重也，其姦回昏亂，雖大，輕也，天祚明德，有所底止，成王定鼎于郟鄏，卜世三十，卜年七百，天所命也，周德雖衰，天命未改，鼎之輕重，未可問也。<AlignEnd Key="2116"/>
<AlignBegin Type="Time" Key="2117" RefId="魯宣公三年四月" Term="魯宣公三年四月"/>夏，楚人侵鄭，鄭即晉故也，宋文公即位三年，殺母弟須，及昭公子，武氏之謀也，使戴桓之族，攻武氏於司馬子伯之館，盡逐武穆之族，武穆之族，以曹師伐宋。<AlignEnd Key="2117"/>
<AlignBegin Type="Time" Key="2118" RefId="魯宣公三年七月" Term="魯宣公三年七月"/>秋，宋師圍曹，報武氏之亂也。<AlignEnd Key="2118"/>
<AlignBegin Type="Time" Key="2119" RefId="魯宣公三年十月" Term="魯宣公三年十月"/>冬，鄭穆公卒，初，鄭文公有賤妾，曰燕姞，夢天使與己蘭，曰，余為伯鯈，余而祖也，以是為而子，以蘭有國香，人服媚之如是，既而文公見之，與之蘭而御之，辭曰，妾不才，幸而有子，將不信，敢徵蘭乎，公曰，諾，生穆公，名之曰蘭，文公報鄭子之妃，曰陳媯，生子華，子臧，子臧得罪而出，誘子華而殺之南里，使盜殺子臧於陳宋之間，又娶于江，生公子士，朝于楚，楚人酖之，及葉而死，又娶于蘇，生子瑕，子俞彌，俞彌早卒，洩駕惡瑕，文公亦惡之，故不立也，公逐群公子，公子蘭奔晉，從晉文公伐鄭，石癸曰，吾聞姬姞耦，其子孫必蕃，姞，吉人也，后稷之元妃也，今公子蘭，姞甥也，天或啟之，必將為君，其後必蕃，先納之，可以亢寵，與孔將鉏，侯宣多，納之，盟于大宮，而立之，以與晉平，穆公有疾，曰，蘭死，吾其死乎，吾所以生也，刈蘭而卒。<AlignEnd Key="2119"/>
</doc_content>
</document>
<document filename="ChunQiuZuoZhuan_00118">
<corpus>春秋左氏傳</corpus>
<title>魯宣公四年</title>
<doc_content>
<AlignBegin Type="Time" Key="2120" RefId="魯宣公四年正月" Term="魯宣公四年正月"/>春，公及齊侯平莒及郯，莒人不肯，公伐莒取向，非禮也，平國以禮，不以亂，伐而不治，亂也，以亂平亂，何治之有無治，何以行禮，楚人獻黿於鄭靈公，公子宋，與子家將見，子公之食指動，以示子家，曰，他日我如此，必嘗異味，及入，宰夫將解黿，相視而笑，公問之，子家以告，及食大夫黿，召子公而弗與也，子公怒，染指於鼎，嘗之而出，公怒，欲殺子公，子公與子家謀先，子家曰，畜老猶憚殺之，而況君乎，反譖子家，子家懼而從之。<AlignEnd Key="2120"/>
<AlignBegin Type="Time" Key="2121" RefId="魯宣公四年四月" Term="魯宣公四年四月"/>夏‧弒靈公，書曰，鄭公子歸生弒其君夷，權不足也，君子曰，仁而不武，無能達也，凡弒君稱君，君無道也，稱臣，臣之罪也，鄭人立子良，辭曰，以賢則去疾不足，以順，則公子堅長，乃立襄公，襄公將去穆氏，而舍子良，子良不可曰，穆氏宜存，則固願也，若將亡之，則亦皆亡，去疾何為，乃舍之，皆為大夫，初，楚司馬子良，生子越椒，子文曰，必殺之，是子也，熊虎之狀，而豺狼之聲，弗殺，必滅若敖氏矣，諺曰，狼子野心，是乃狼也，其可畜乎，子良不可，子文以為大慼，及將死，聚其族曰，椒也知政，乃速行矣，無及於難，且泣曰，鬼猶求食，若敖氏之鬼，不其餒而，及令尹子文卒，鬥般為令尹，子越為司馬，蒍賈為工正，譖子揚而殺之，子越為令尹，已為司馬，子越又惡之，乃以若敖氏之族，圄伯嬴於轑陽，而殺之，遂處烝野，將攻王，王以三王之子為質焉，弗受，師于漳澨。<AlignEnd Key="2121"/>
<AlignBegin Type="Time" Key="2122" RefId="魯宣公四年七月" Term="魯宣公四年七月"/>秋，七月，戊戌，楚子與若敖氏戰于皋滸，伯棼射王，汰輈，及鼓跗，著於丁寧，又射，汰輈，以貫笠轂，師懼，退，王使巡師曰，吾先君文王克息，獲三矢焉，伯棼竊其二，盡於是矣，鼓而進之，遂滅若敖氏，初，若敖娶於鄖，生鬥伯比，若敖卒，從其母畜於邧，淫於邧子之女，生子文焉，邧夫人使棄諸夢中，虎乳之，邧子田，見之，懼而歸，夫人以告，遂使收之，楚人謂乳穀，謂虎於菟，故命之曰鬥穀於菟，以其女妻伯比，實為令尹子文，其孫箴尹克黃，使於齊，還及宋，聞亂，其人曰，不可以人矣，箴尹曰，棄君之命，獨誰受之，君，天也，天可逃乎，遂歸復命，而自拘於司敗，王思子文之治楚國也，曰，子文無後，何以勸善，使復其所，改命曰生。<AlignEnd Key="2122"/>
<AlignBegin Type="Time" Key="2123" RefId="魯宣公四年十月" Term="魯宣公四年十月"/>冬，楚子伐鄭，鄭未服也。<AlignEnd Key="2123"/>
</doc_content>
</document>
<document filename="ChunQiuZuoZhuan_00119">
<corpus>春秋左氏傳</corpus>
<title>魯宣公五年</title>
<doc_content>
<AlignBegin Type="Time" Key="2124" RefId="魯宣公五年正月" Term="魯宣公五年正月"/>春，公如齊，高固使齊侯止公，請叔姬焉。<AlignEnd Key="2124"/>
<AlignBegin Type="Time" Key="2125" RefId="魯宣公五年四月" Term="魯宣公五年四月"/>夏，公至自齊，書過也。<AlignEnd Key="2125"/>
<AlignBegin Type="Time" Key="2126" RefId="魯宣公五年九月" Term="魯宣公五年九月"/>秋，九月，齊高固來逆女，自為也，故書曰，逆叔姬，即自逆也。<AlignEnd Key="2126"/>
<AlignBegin Type="Time" Key="2127" RefId="魯宣公五年十月" Term="魯宣公五年十月"/>冬，來，反馬也，楚子伐鄭，陳及楚平，晉荀林父救鄭伐陳。<AlignEnd Key="2127"/>
</doc_content>
</document>
<document filename="ChunQiuZuoZhuan_00120">
<corpus>春秋左氏傳</corpus>
<title>魯宣公六年</title>
<doc_content>
<AlignBegin Type="Time" Key="2128" RefId="魯宣公六年正月" Term="魯宣公六年正月"/>春，晉衛侵陳，陳即楚故也。<AlignEnd Key="2128"/>
<AlignBegin Type="Time" Key="2129" RefId="魯宣公六年四月" Term="魯宣公六年四月"/>夏，定王使子服求后于齊。<AlignEnd Key="2129"/>
<AlignBegin Type="Time" Key="2130" RefId="魯宣公六年七月" Term="魯宣公六年七月"/>秋，赤狄伐晉，圍懷，及邢丘，晉侯欲伐之，中行桓子曰，使疾其民，以盈其貫，將可殪也，周書曰，殪戎殷，此類之謂也。<AlignEnd Key="2130"/>
<AlignBegin Type="Time" Key="2131" RefId="魯宣公六年十月" Term="魯宣公六年十月"/>冬，召桓公逆王后于齊，楚人伐鄭，取成而還，鄭公子曼滿，與王子伯廖語，欲為卿伯廖告人曰，無德而貪，其在周易豐之離，弗過之矣，間一歲，鄭人殺之。<AlignEnd Key="2131"/>
</doc_content>
</document>
<document filename="ChunQiuZuoZhuan_00121">
<corpus>春秋左氏傳</corpus>
<title>魯宣公七年</title>
<doc_content>
<AlignBegin Type="Time" Key="2132" RefId="魯宣公七年正月" Term="魯宣公七年正月"/>春，衛孫桓子來盟，始通，且謀會晉也。<AlignEnd Key="2132"/>
<AlignBegin Type="Time" Key="2133" RefId="魯宣公七年四月" Term="魯宣公七年四月"/>夏，公會齊侯伐萊，不與謀也，凡師出，與謀曰及，不與謀曰會，赤狄侵晉，取向陰之禾，鄭及晉平，公子宋之謀也，故相鄭伯以會。<AlignEnd Key="2133"/>
<AlignBegin Type="Time" Key="2134" RefId="魯宣公七年十月" Term="魯宣公七年十月"/>冬，盟于黑壤，王叔桓公臨之，以謀不睦，晉侯之立也，公不朝焉，又不使大夫聘晉人止公于會，盟于黃父，公不與盟，以賂免，故黑壤之盟不書，諱之也。<AlignEnd Key="2134"/>
</doc_content>
</document>
<document filename="ChunQiuZuoZhuan_00122">
<corpus>春秋左氏傳</corpus>
<title>魯宣公八年</title>
<doc_content>
<AlignBegin Type="Time" Key="2135" RefId="魯宣公八年正月" Term="魯宣公八年正月"/>春，白狄及晉平。<AlignEnd Key="2135"/>
<AlignBegin Type="Time" Key="2136" RefId="魯宣公八年四月" Term="魯宣公八年四月"/>夏，會晉伐秦，晉人獲秦諜，殺諸絳市，六日而蘇，有事于大廟，襄仲卒而繹，非禮也，楚為眾舒叛故，伐舒蓼，滅之，楚子疆之，及滑汭，盟吳越而還，晉胥克有蠱疾，郤缺為政。<AlignEnd Key="2136"/>
<AlignBegin Type="Time" Key="2137" RefId="魯宣公八年七月" Term="魯宣公八年七月"/>秋，廢胥克，使趙朔佐下軍。<AlignEnd Key="2137"/>
<AlignBegin Type="Time" Key="2138" RefId="魯宣公八年十月" Term="魯宣公八年十月"/>冬，葬敬嬴，旱無麻，始用葛茀，雨不克葬，禮也，禮，卜葬先遠日，辟不懷也，城平陽，書時也，陳及晉平，楚師伐陳，取成而還。<AlignEnd Key="2138"/>
</doc_content>
</document>
<document filename="ChunQiuZuoZhuan_00123">
<corpus>春秋左氏傳</corpus>
<title>魯宣公九年</title>
<doc_content>
<AlignBegin Type="Time" Key="2139" RefId="魯宣公九年正月" Term="魯宣公九年正月"/>春，王使來徵聘。<AlignEnd Key="2139"/>
<AlignBegin Type="Time" Key="2140" RefId="魯宣公九年四月" Term="魯宣公九年四月"/>夏，孟獻子聘於周，王以為有禮，厚賄之。<AlignEnd Key="2140"/>
<AlignBegin Type="Time" Key="2141" RefId="魯宣公九年七月" Term="魯宣公九年七月"/>秋，取根牟，言易也，滕昭公卒，會于扈，討不睦也，陳侯不會，晉荀林父以諸侯之師伐陳，晉侯卒于扈，乃還。<AlignEnd Key="2141"/>
<AlignBegin Type="Time" Key="2142" RefId="魯宣公九年十月" Term="魯宣公九年十月"/>冬，宋人圍滕，因其喪也，陳靈公與孔寧，儀行父，通於夏姬，皆衷其衵服以戲于朝，洩冶諫曰，公卿宣淫，民無效焉，且聞不令，君其納之，公曰，吾能改矣，公告二子，二子請殺之，公弗禁，遂殺洩冶，孔子曰，詩云，民之多辟，無自立辟，其洩冶之謂乎，楚子為厲之役故，伐鄭，晉郤缺救鄭，鄭伯敗楚師于柳棼，國人皆喜，唯子良憂，曰，是國之災也，吾死無日矣。<AlignEnd Key="2142"/>
</doc_content>
</document>
<document filename="ChunQiuZuoZhuan_00124">
<corpus>春秋左氏傳</corpus>
<title>魯宣公十年</title>
<doc_content>
<AlignBegin Type="Time" Key="2143" RefId="魯宣公十年正月" Term="魯宣公十年正月"/>春，公如齊，齊侯以我服故，歸濟西之田。<AlignEnd Key="2143"/>
<AlignBegin Type="Time" Key="2144" RefId="魯宣公十年四月" Term="魯宣公十年四月"/>夏，齊惠公卒，崔杼有寵於惠公，高，國畏其偪也，公卒而逐之，奔衛，書曰，崔氏，非其罪也，且告以族，不以名，凡諸侯之大夫違，告於諸侯曰，某氏之守臣某，失守宗廟，敢告，所有玉帛之使者則告，不然則否，公如齊奔喪，陳靈公與孔寧，儀行父，飲酒於夏氏，公謂行父曰，徵舒似女，對曰，亦似君，徵舒病之，公出，自其廄射而殺之，二子奔楚，滕人恃晉而不事宋。<AlignEnd Key="2144"/>
<AlignBegin Type="Time" Key="2145" RefId="魯宣公十年六月" Term="魯宣公十年六月"/>六月，宋師伐滕，鄭及楚平，諸侯之師伐鄭，取成而還。<AlignEnd Key="2145"/>
<AlignBegin Type="Time" Key="2146" RefId="魯宣公十年七月" Term="魯宣公十年七月"/>秋，劉康公來報聘，師伐邾，取繹，季文子初聘于齊。<AlignEnd Key="2146"/>
<AlignBegin Type="Time" Key="2147" RefId="魯宣公十年十月" Term="魯宣公十年十月"/>冬‧子家如齊，伐邾故也，國武子來報聘，楚子伐鄭，晉士會救鄭，逐楚師于潁北，諸侯之師戍鄭，鄭子家卒，鄭人討幽公之亂，斲子家之棺而逐其族，改葬幽公，諡之曰靈。<AlignEnd Key="2147"/>
</doc_content>
</document>
<document filename="ChunQiuZuoZhuan_00125">
<corpus>春秋左氏傳</corpus>
<title>魯宣公十一年</title>
<doc_content>
<AlignBegin Type="Time" Key="2148" RefId="魯宣公十一年正月" Term="魯宣公十一年正月"/>春‧楚子伐鄭，及櫟，子良曰，晉楚不務德而兵爭，與其來者可也，晉楚無信，我焉得有信，乃從楚。<AlignEnd Key="2148"/>
<AlignBegin Type="Time" Key="2149" RefId="魯宣公十一年四月" Term="魯宣公十一年四月"/>夏，楚盟于辰陵，陳鄭服也，楚左尹子重侵宋，王待諸郔，令尹蒍艾獵城沂，使封人慮事，以授司徒，量功命日，分財用，平板榦，稱畚築，程土物，議遠邇，略基趾，具餱糧，度有司，事三旬而成，不愆于素，晉郤成子求成于眾狄，眾狄疾赤狄之役，遂服于晉。<AlignEnd Key="2149"/>
<AlignBegin Type="Time" Key="2150" RefId="魯宣公十一年七月" Term="魯宣公十一年七月"/>秋，會于欑函，眾狄服也，是行也，諸大夫欲召狄，郤成子曰，吾聞之，非德莫如勤，非勤何以求人，能勤有繼，其從之也，詩曰，文王既勤止，文王猶勤，況寡德乎。<AlignEnd Key="2150"/>
<AlignBegin Type="Time" Key="2151" RefId="魯宣公十一年十月" Term="魯宣公十一年十月"/>冬，楚子為陳夏氏亂故，伐陳，謂陳人無動，將討於少西氏，遂入陳，殺夏徵舒，轘諸栗門，因縣陳，陳侯在晉，申叔時使於齊反，復命而退，王使讓之曰，夏徵舒為不道，弒其君，寡人以諸侯討而戮之，諸侯縣公皆慶寡人，女獨不慶寡人，何故，對曰，猶可辭乎，王曰，可哉，曰，夏徵舒弒其君，其罪大矣，討而戮之，君之義也，抑人亦有言曰，牽牛以蹊人之田，而奪之牛，牽牛以蹊者，信有罪矣，而奪之牛，罰已重矣，諸侯之從也，曰，討有罪也，今縣陳，貪其富也，以討召諸侯，而以貪歸之，無乃不可乎，王曰，善哉，吾未之聞也，反之，可乎，對曰，吾儕小人，所謂取諸其懷而與之也，乃復封陳，鄉取一人焉以歸，謂之夏州，故書曰，楚子入陳，納公孫寧，儀行父，于陳，書有禮也，厲之役，鄭伯逃歸，自是楚未得志焉，鄭既受盟于辰陵，又徼事于晉。<AlignEnd Key="2151"/>
</doc_content>
</document>
<document filename="ChunQiuZuoZhuan_00126">
<corpus>春秋左氏傳</corpus>
<title>魯宣公十二年</title>
<doc_content>
<AlignBegin Type="Time" Key="2152" RefId="魯宣公十二年正月" Term="魯宣公十二年正月"/>春，楚子圍鄭，旬有七日，鄭人卜行成不吉，卜臨于大宮，且巷出車，吉，國人大臨，守陴者皆哭，楚子退師，鄭人脩城，進復圍之。<AlignEnd Key="2152"/>
<AlignBegin Type="Time" Key="2153" RefId="魯宣公十二年三月" Term="魯宣公十二年三月"/>三月，克之，入自皇門，至于逵路，鄭伯肉袒牽羊以逆，曰，孤不天，不能事君，使君懷怒，以及敝邑，孤之罪也，敢不唯命是聽，其俘諸江南，以實海濱，亦唯命，其翦以賜諸侯，使臣妾之，亦唯命，若惠顧前好，徼福於厲，宣，桓，武，不泯其社稷，使改事君，夷於九縣，君之惠也，孤之願也，非所敢望也，敢布腹心，君實圖之，左右曰，不可許也，得國無赦，王曰，其君能下人，必能信用其民矣，庸可幾乎，退三十里，而許之平，潘尪入盟，子良出質。<AlignEnd Key="2153"/>
<AlignBegin Type="Time" Key="2154" RefId="魯宣公十二年六月" Term="魯宣公十二年六月"/>夏，六月，晉師救鄭，荀林父將中軍，先縠佐之，士會將上軍，郤克佐之，趙朔將下軍，欒書佐之，趙括，趙嬰齊，為中軍大夫，鞏朔，韓穿，為上軍大夫，荀首，趙同，為下軍大夫，韓厥為司馬及河，聞鄭既及楚平，桓子欲還，曰，無及於鄭，而勦民，焉用之，楚歸而動，不後，隨武子曰，善，會聞用師觀釁而動，德，刑，政，事，典禮，不易，不可敵也，不為是征，楚軍討鄭，怒其貳而哀其卑，叛而伐之，服而舍之，德刑成矣，伐叛，刑也，柔服，德也，二者立矣，昔歲入陳，今茲入鄭，民不罷勞，君無怨讟，政有經矣，荊尸而舉，商農工賈，不敗其業，而卒乘輯睦，事不奸矣，薦敖為宰，擇楚國之令典，軍行，右轅，左追蓐，前茅慮無，中權，後勁，百官象物而動，軍政不戒而備，能用典矣，其君之舉也，內姓選於親，外姓選於舊，舉不失德，賞不失勞，老有加惠，旅有施舍，君子小人，物有服章，貴有常尊，賤有等威，禮不逆矣，德立刑行，政成事時，典從禮順，若之何敵之，見可而進，知難而退，軍之善政也，兼弱攻昧，武之善經也，子姑整軍而經武乎，猶有弱而昧者，何必楚，仲虺有言曰，取亂侮亡，兼弱也，汋曰，於鑠王師，遵養時晦，耆昧也，武曰，無競惟烈，撫弱耆昧，以務烈所，可也，彘子曰，不可，晉所以霸，師武臣力也，今失諸侯，不可謂力，有敵而不從，不可謂武，由我失霸，不如死，且成師以出，聞敵彊而退，非夫也，命有軍師，而卒以非夫，唯群子能，我弗為也，以中軍佐濟，知莊子曰，此師殆哉，周易有之，在師之臨曰，師出以律，否臧凶，執事順成為臧，逆為否，眾散為弱，川壅為澤，有律以如己也，故曰，律否臧，且律竭也，盈而以竭，夭且不整，所以凶也，不行謂之臨，有帥而不從，臨孰甚焉，此之謂矣，果遇必敗，彘子尸之，雖免而歸，必有大咎，韓獻子謂桓子曰，彘子以偏師陷，子罪大矣，子為元帥，師不用命，誰之罪也，失屬亡師，為罪已重，不如進也，事之不捷，惡有所分，與其專罪，六人同之，不猶愈乎，師遂濟，楚子北師次於郔，沈尹將中軍，子重將左，子反將右，將飲馬於河而歸，聞晉師既濟，王欲還，嬖人伍參欲戰，令尹孫叔敖弗欲，曰，昔歲入陳，今茲入鄭，不無事矣，戰而不捷，參之肉，其足食乎，參曰，若事之捷，孫叔為無謀矣，不捷，參之肉，將在晉軍，可得食乎，令尹南轅反旆，伍參言於王曰，晉之從政者新，未能行令，其佐先縠，剛愎不仁，未肯用命，其三帥者，專行不獲，聽而無上，眾誰適從，此行也，晉師必敗，且君而逃臣，若社稷何，王病之，告令尹，改乘轅而北之，次于管以待之，晉師在敖鄗之間，鄭皇戌使如晉師曰，鄭之從楚，社稷之故也，未有貳心，楚師驟勝而驕，其師老矣，而不設備，子擊之，鄭師為承，楚師必敗，彘子曰，敗楚服鄭，於此在矣，必許之，欒武子曰，楚自克庸以來，其君無日不討國人而訓之，于民生之不易，禍至之無日，戒懼之不可以怠，在軍，無日不討軍實而申儆之，于勝之不可保，紂之百克，而卒無後，訓之以若敖，蚡冒，篳路藍縷，以啟山林，箴之曰，民生在勤，勤則不匱，不可謂驕，先大夫子犯有言曰，師直為壯，曲為老，我則不德，而徼怨于楚，我曲楚直，不可謂老，其君之戎，分為二廣，廣有一卒，卒偏之兩，右廣初駕，數及日中，左則受之，以至于昏，內官序當其夜，以待不虞，不可謂無備，子良，鄭之良也，師叔，楚之崇也，師叔入盟，子良在楚，楚鄭親矣，來勸我戰，我克則來，不克遂往，以我卜也，鄭不可從，趙括，趙同，曰，率師以來，唯敵是求，克敵得屬，又何俟，必從彘子，知季曰，原屏，咎之徒也，趙莊子曰，欒伯，善哉，實其言，必長晉國，楚少宰如晉師，曰，寡君少遭閔凶，不能文，聞二先君之出入此行也，將鄭是訓定，豈敢求罪于晉，二三子無淹久，隨季對曰，昔平王命我先君文侯曰，與鄭夾輔周室，毋廢王命，今鄭不率，寡君使群臣問諸鄭，豈敢辱候人，敢拜君命之辱，彘子以為諂，使趙括從而更之曰，行人失辭，寡君使群臣遷大國之跡於鄭，曰，無辟敵，群臣無所逃命，楚子又使求成于晉，晉人許之，盟有日矣，楚許伯御樂伯，攝叔為右，以致晉師，許伯曰，吾聞致師者，御靡旌，摩壘而還，樂伯曰，吾聞致師者，左射以菆，代御執轡，御下兩馬，掉鞅而還，攝叔曰，吾聞致師者，右入壘，折馘，執俘而還，皆行其所聞而復，晉人逐之，左右角之，樂伯左射馬而右射人，角不能進，矢一而已，麋興於前，射麋麗龜晉鮑癸當其後，使攝叔奉麋獻焉，曰，以歲之非時，獻禽之未至，敢膳諸從者，鮑癸止之曰，其左善射，其右有辭，君子也，既免，晉魏錡求，公族未得，而怒，欲敗晉師，請致師，弗許，請使，許之，遂往請戰而還，楚潘黨逐之，及熒澤，見六麋，射一麋以顧獻，曰，子有軍事，獸人無乃不給於鮮，敢獻於從者，叔黨命去之，趙旃求卿未得，且怒於失楚之致師者，請挑戰，弗許，請召盟，許之，與魏錡皆命而往，郤獻子曰，二憾往矣，弗備必敗，彘子曰，鄭人勸戰，弗敢從也，楚人求成，弗能好也，師無成命，多備何為，士季曰，備之善，若二子怒楚，楚人乘我，喪師無日矣，不如備之，楚之無惡，除備而盟，何損於好，若以惡來，有備不敗，且雖諸侯相見，軍衛不徹，警也，彘子不可，士季使鞏朔，韓穿，帥七覆于敖前，故上軍不敗，趙嬰齊使其徒先具舟于河，故敗而先濟，潘黨既逐魏錡，趙旃夜至於楚軍，席於軍門之外，使其徒入之，楚子為乘，廣三十乘，分為左右，右廣，雞鳴而駕，日中而說，左則受之，日入而說，許偃御右廣，養由基為右，彭名御左廣，屈蕩為右，乙卯，王乘左廣，以逐趙旃，趙旃棄車而走林，屈蕩搏之，得其甲裳，晉人懼二子之怒楚師也，使軘車逆之，潘黨望其塵，使騁而告曰，晉師至矣，楚人亦懼王之入 晉軍也，遂出陳，孫叔曰，進之，寧我薄人，無人薄我，詩云，元戎十乘，以先啟行，先人也，軍志曰，先人有奪人之心，薄之也，遂疾進師，車馳卒奔，乘晉軍，桓子不知所為，鼓於軍中，曰，先濟者有賞，中軍下軍爭舟，舟中之指可掬也，晉師右移，上軍未動，工尹齊，將右拒卒，以逐下軍，楚子使唐狡，與蔡鳩居，告唐惠侯，曰，不穀不德而貪，以遇大敵，不穀之罪也，然楚不克，君之羞也，敢藉君靈，以濟楚師，使潘黨率游闕四十乘，從唐侯以為左拒 ，以從上軍，駒伯曰，待諸乎，隨季曰，楚師方壯，若萃於我，吾師必盡，不如收而去之，分謗生民，不亦可乎，殿其卒而退，不敗，王見右廣，將從之乘，屈蕩尸之曰，君以此始，亦必以終，自是楚之乘，廣先左，晉人或以廣隊，不能進，楚人惎之脫扃，少進，馬還，又惎之拔旆投衡，乃出，顧曰，吾不如大國之數奔也，趙旃以其良馬二，濟其兄與叔父，以他馬反，遇敵不能去，棄車而走林，逢大夫與其二子乘，謂其二子無顧，顧曰，趙傁在後，怒之，使下，指木曰，尸女於是，授趙旃綏以免，明日以表尸之，皆重獲在木下，楚熊負羈囚知罃，知莊子以其族反之，廚武子御，下軍之士多從之，每射，抽矢菆，納諸廚子之房，廚子怒曰，非子之求，而蒲之愛，董澤之蒲，可勝既乎，知季曰，不以人子，吾子其可得乎，吾不可以苟射故也，射連尹襄老，獲之，遂載其尸，射公子穀臣，囚之，以二者還，及昏，楚師軍於邲，晉之餘師不能軍，宵濟，亦終夜有聲，丙辰，楚重至於邲，遂次于衡雍，潘黨曰，君盍築武軍，而收晉尸以為京觀，臣聞克敵，必示子孫，以無忘武功，楚子曰，非爾所知也，夫文，止戈為武，武王克商，作頌曰，載戢干戈，載櫜弓矢，我求懿德，肆于時夏，允王保之，又作武，其卒章曰，耆定爾功，其三曰，鋪時繹思，我徂維求定，其六曰，綏萬邦，屢豐年，夫武，禁暴，戢兵，保大，定功，安民，和眾，豐財，者也，故使子孫無忘其章，今我使二國暴骨，暴矣，觀兵以威諸侯，兵不戢矣，暴而不戢，安能保大，猶有晉在，焉得定功，所違民欲猶多，民何安焉，無德而強爭諸侯，何以和眾，利人之幾，而安人之亂，以為己榮，何以豐財，武有七德，我無一焉，何以示子孫，其為先君宮，告成事而已，武非吾功也，古者明王，伐不敬，取其鯨鯢而封之，以為大戮，於是乎有京觀，以懲淫慝，今罪無所，而民皆盡忠，以死君命，又何以為京觀乎，祀于河作先君宮，告成事而還，是役也，鄭石制，實入楚師，將以分鄭，而立公子魚臣，辛未，鄭殺僕叔及子服，君子曰，史佚所謂毋怙亂者，謂是類也，詩曰，亂離瘼矣，爰其適歸，歸於怙亂者也夫，鄭伯，許男，如楚。<AlignEnd Key="2154"/>
<AlignBegin Type="Time" Key="2155" RefId="魯宣公十二年七月" Term="魯宣公十二年七月"/>秋，晉師歸，桓子請死，晉侯欲許之，士貞子諫曰，不可，城濮之役，晉師三日穀，文公猶有憂色，左右曰，有喜而憂，如有憂而喜乎，公曰，得臣猶在，憂未歇也，困獸猶鬥，況國相乎，及楚殺子玉，公喜而後可知也，曰，莫余毒也已，是晉再克，而楚再敗也，楚是以再世不競，今天或者大警晉也，而又殺林父以重楚勝，其無乃久不競乎，林父之事君也，進思盡忠，退思補過，社稷之衛也，若之何殺之，夫其敗也，如日月之食焉，何損於明，晉侯使復其位。<AlignEnd Key="2155"/>
<AlignBegin Type="Time" Key="2156" RefId="魯宣公十二年十月" Term="魯宣公十二年十月"/>冬，楚子伐蕭，宋華椒以蔡人救蕭，蕭人囚熊相宜僚，及公子丙，王曰，勿殺，吾退，蕭人殺之，王怒，遂圍蕭，蕭潰，申公巫臣曰，師人多寒，王巡三軍，拊而勉之，三軍之士，皆如挾纊，遂傅於蕭，還無社與司馬卯言，號申叔展，叔展曰，有麥麴乎，曰，無，有山鞠窮乎，曰，無，河魚腹疾奈何，曰，目於眢井而拯之，若為茅絰，哭井則已，明日，蕭潰，申叔視其井，則茅絰存焉，號而出之，晉原縠，宋華椒，衛孔達，曹人，同盟于清丘，曰，恤病討貳，於是卿不書，不實其言也，宋為盟故，伐陳，衛人救之，孔達曰，先君有約言焉，若大國討，我則死之。<AlignEnd Key="2156"/>
</doc_content>
</document>
<document filename="ChunQiuZuoZhuan_00127">
<corpus>春秋左氏傳</corpus>
<title>魯宣公十三年</title>
<doc_content>
<AlignBegin Type="Time" Key="2157" RefId="魯宣公十三年正月" Term="魯宣公十三年正月"/>春，齊師伐莒，莒恃晉而不事齊故也。<AlignEnd Key="2157"/>
<AlignBegin Type="Time" Key="2158" RefId="魯宣公十三年四月" Term="魯宣公十三年四月"/>夏，楚子伐宋，以其救蕭也，君子曰，清丘之盟，唯宋可以免焉。<AlignEnd Key="2158"/>
<AlignBegin Type="Time" Key="2159" RefId="魯宣公十三年七月" Term="魯宣公十三年七月"/>秋，赤狄伐晉，及清，先縠召之也。<AlignEnd Key="2159"/>
<AlignBegin Type="Time" Key="2160" RefId="魯宣公十三年十月" Term="魯宣公十三年十月"/>冬，晉人討邲之敗，與清之師，歸罪於先縠而殺之，盡滅其族，君子曰，惡之來也，己則取之，其先縠之謂乎，清丘之盟，晉以衛之救陳也，討焉，使人弗去，曰，罪無所歸，將加而師，孔達曰苟利社稷，請以我說，罪我之由，我則為政，而亢大國之討，將以誰任，我則死之。<AlignEnd Key="2160"/>
</doc_content>
</document>
<document filename="ChunQiuZuoZhuan_00128">
<corpus>春秋左氏傳</corpus>
<title>魯宣公十四年</title>
<doc_content>
<AlignBegin Type="Time" Key="2161" RefId="魯宣公十四年正月" Term="魯宣公十四年正月"/>春，孔達縊而死，衛人以說于晉，而免，遂告于諸侯曰，寡君有不令之臣達，構我敝邑于大國，既伏其罪矣，敢告，衛人以為成勞，復室其子，使復其位。<AlignEnd Key="2161"/>
<AlignBegin Type="Time" Key="2162" RefId="魯宣公十四年四月" Term="魯宣公十四年四月"/>夏，晉侯伐鄭，為邲故也，告於諸侯，蒐焉而還，中行桓子之謀也，曰，示之以整，使謀而來，鄭人懼，使子張代子良于楚，鄭伯如楚，謀晉故也，鄭以子良為有禮，故召之，楚子使申舟聘于齊，曰，無假道于宋，亦使公子馮聘于晉，不假道于鄭，申舟以孟諸之役惡宋，曰，鄭昭，宋聾，晉使不害，我則必死，王曰，殺女，我伐之，見犀而行，及宋，宋人止之，華元曰，過我而不假道，鄙我也，鄙我，亡也，殺其使者，必伐我，伐我，亦亡也，亡一也，乃殺之，楚子聞之，投袂而起，屨及於窒皇，劍及於寢門之外，車及於蒲胥之市。<AlignEnd Key="2162"/>
<AlignBegin Type="Time" Key="2163" RefId="魯宣公十四年九月" Term="魯宣公十四年九月"/>秋，九月，楚子圍宋。<AlignEnd Key="2163"/>
<AlignBegin Type="Time" Key="2164" RefId="魯宣公十四年十月" Term="魯宣公十四年十月"/>冬，公孫歸父會齊侯于穀，見晏桓子，與之言魯樂，桓子告高宣子，曰，子家其亡乎，懷於魯矣，懷必貪，貪必謀人，謀人，人亦謀己，一國謀之，何以不亡，孟獻子言於公曰，臣聞小國之免於大國也，聘而獻物，於是有庭實旅百，朝而獻功，於是有容貌，采章，嘉淑，而有加貨，謀其不免也，誅而薦賄，則無及也，今楚在宋，君其圖之，公說。<AlignEnd Key="2164"/>
</doc_content>
</document>
<document filename="ChunQiuZuoZhuan_00129">
<corpus>春秋左氏傳</corpus>
<title>魯宣公十五年</title>
<doc_content>
<AlignBegin Type="Time" Key="2165" RefId="魯宣公十五年正月" Term="魯宣公十五年正月"/>春，公孫歸父會楚子于宋，宋人使樂嬰齊告急于晉，晉侯欲救之，伯宗曰，不可，古人有言曰，雖鞭之長，不及馬腹，天方授楚，未可與爭，雖晉之彊，能違天乎，諺曰，高下在心，川澤納汙，山藪藏疾，瑾瑜匿瑕，國君含垢，天之道也，君其待之，乃止，使解揚如宋，使無降楚，曰，晉師悉起，將至矣，鄭人囚而獻諸楚，楚子厚賂之，使反其言，不許，三而許之，登諸樓車，使呼宋而告之，遂致其君命，楚子將殺之，使與之言曰，爾既許不穀，而反之，何故，非我無信，女則棄之，速即爾刑，對曰，臣聞之，君能制命為義，臣能承命為信，信載義而行之為利，謀不失利，以衛社稷，民之主也，義無二信，信無二命，君之賂臣，不知命也，受命以出，有死無霣，又可賂乎，臣之許君，以成命也，死而成命，臣之祿也，寡君有信臣，下臣獲考，死又何求，楚子舍之以歸。<AlignEnd Key="2165"/>
<AlignBegin Type="Time" Key="2166" RefId="魯宣公十五年五月" Term="魯宣公十五年五月"/>夏，五月，楚師將去宋，申犀稽首於王之馬前，曰，毋畏知死，而不敢廢王命，王棄言焉，王不能荅，申叔時僕曰，築室反耕者，宋必聽命，從之，宋人懼，使華元夜入楚師，登子反之床，起之曰，寡君使元以病告，曰，敝邑易子而食，析骸以爨，雖然，城下之盟，有以國斃，不能從也，去我三十里，唯命是聽，子反懼，與之盟，而告王，退三十里，宋及楚平，華元為質，盟曰，我無爾詐，爾無我虞，潞子嬰兒之夫人，晉景公之姊也，酆舒為政而殺之，又傷潞子之目，晉侯將伐之，諸大夫皆曰，不可，酆舒有三雋才，不如待後之人，伯宗曰，必伐之，狄有五罪，雋才雖多，何補焉，不祀，一也，耆酒，二也，棄仲章而奪黎氏地，三也，虐我伯姬，四也，傷其君目，五也，怙其雋才，而不以茂德，茲益罪也，後之人，或者將敬奉德義，以事神人，而申固其命，若之何待之，不討有罪，曰，將待後，後有辭而討焉，毋乃不可乎，夫恃才與眾，亡之道也，商紂由之故滅，天反時為災，地反物為妖，民反德為亂，亂則妖災生，故文反正為乏，盡在狄矣，晉侯從之。<AlignEnd Key="2166"/>
<AlignBegin Type="Time" Key="2167" RefId="魯宣公十五年六月" Term="魯宣公十五年六月"/>六月，癸卯，晉荀林父敗赤狄于曲梁，辛亥，滅潞，酆舒奔衛，衛人歸諸晉，晉人殺之，王孫蘇與召氏，毛氏，爭政，使王子捷殺召戴公，及毛伯衛，卒立召襄。<AlignEnd Key="2167"/>
<AlignBegin Type="Time" Key="2168" RefId="魯宣公十五年七月" Term="魯宣公十五年七月"/>秋，七月，秦桓公伐晉，次于輔氏，壬午，晉侯治兵于稷，以略狄土，立黎侯而還，及雒，魏顆敗秦師于輔氏，獲杜回，秦之力人也，初，魏武子有嬖妾，無子，武子疾，命顆曰，必嫁是，疾病則曰，必以為殉，及卒，顆嫁之，曰，疾病則亂，吾從其治也，及輔氏之役，顆見老人，結草以亢杜回，杜回躓而顛，故獲之，夜夢之曰，余，而所嫁婦人之父也，爾用先人之治命，余是以報，晉侯賞桓子狄臣千室，亦賞士伯以瓜衍之縣，曰，吾獲狄土，子之功也，微子，吾喪伯氏矣，羊舌職說是賞也，曰，周書所謂庸庸祗祗者，謂此物也夫，士伯庸中行伯，君信之，亦庸士伯，此之謂明德矣，文王所以造周，不是過也，故詩曰，陳錫哉周，能施也，率是道也，其何不濟，晉侯使趙同，獻狄俘于周，不敬，劉康公曰，不及十年，原叔必有大咎，天奪之魄矣，初，稅畝，非禮也，穀出不過藉，以豐財也。<AlignEnd Key="2168"/>
<AlignBegin Type="Time" Key="2169" RefId="魯宣公十五年十月" Term="魯宣公十五年十月"/>冬‧蝝生，饑，幸之也。<AlignEnd Key="2169"/>
</doc_content>
</document>
<document filename="ChunQiuZuoZhuan_00130">
<corpus>春秋左氏傳</corpus>
<title>魯宣公十六年</title>
<doc_content>
<AlignBegin Type="Time" Key="2170" RefId="魯宣公十六年正月" Term="魯宣公十六年正月"/>春，晉士會帥師滅赤狄甲氏，及留吁，鐸辰。<AlignEnd Key="2170"/>
<AlignBegin Type="Time" Key="2171" RefId="魯宣公十六年三月" Term="魯宣公十六年三月"/>三月，獻狄俘晉侯，請于王，戊申，以黻冕命士會將中軍，且為大傅，於是晉國之盜，逃奔于秦，羊舌職曰，吾聞之，禹稱善人，不善人遠，此之謂也，夫詩曰，戰戰兢兢，如臨深淵，如履薄冰，善人在上也，善人在上，則國無幸民，諺曰，民之多幸，國之不幸也，是無善人之謂也。<AlignEnd Key="2171"/>
<AlignBegin Type="Time" Key="2172" RefId="魯宣公十六年四月" Term="魯宣公十六年四月"/>夏，成周宣榭火，人火之也，凡火，人火曰火，天火曰災。<AlignEnd Key="2172"/>
<AlignBegin Type="Time" Key="2173" RefId="魯宣公十六年七月" Term="魯宣公十六年七月"/>秋，郯伯姬來歸，出也，為毛召之難故，王室復亂，王孫蘇奔晉，晉人復之。<AlignEnd Key="2173"/>
<AlignBegin Type="Time" Key="2174" RefId="魯宣公十六年十月" Term="魯宣公十六年十月"/>冬，晉侯使士會平王室，定王享之，原襄公相禮，殽烝，武子私問其故，王聞之，召武子曰，季氏，而弗聞乎，王享有體薦，晏有折俎，公當享，卿當宴，王室之禮也，武子歸而講求典禮，以脩晉國之法。<AlignEnd Key="2174"/>
</doc_content>
</document>
<document filename="ChunQiuZuoZhuan_00131">
<corpus>春秋左氏傳</corpus>
<title>魯宣公十七年</title>
<doc_content>
<AlignBegin Type="Time" Key="2175" RefId="魯宣公十七年正月" Term="魯宣公十七年正月"/>春，晉侯使郤克徵會于齊，齊頃公帷婦人使觀之，郤子登，婦人笑於房，獻子怒，出而誓曰，所不此報，無能涉河，獻子先歸，使欒京廬待命于齊，曰，不得齊事，無復命矣，郤子至，請伐齊，晉侯弗許，請以其私屬，又弗許，齊侯使高固，晏弱，蔡朝，南郭偃，會，及斂盂，高固逃歸。<AlignEnd Key="2175"/>
<AlignBegin Type="Time" Key="2176" RefId="魯宣公十七年四月" Term="魯宣公十七年四月"/>夏，會于斷道，討貳也，盟于卷楚，辭齊人，晉人執晏弱于野王，執蔡朝于原，執南郭偃于溫，苗賁皇使，見晏桓子，歸言於晉侯曰，夫晏子何罪，昔者諸侯事吾先君，皆如不逮，舉言群臣不信，諸侯皆有貳志，齊君恐不得禮，故不出，而使四子來，左右或沮之，曰，君不出，必執吾使，故高子及斂盂而逃，夫三子者曰，若絕君好，寧歸死焉，為是犯難而來，吾若善逆彼，以懷來者，吾又執之，以信齊沮，吾不既過矣乎，過而不改，而又久之，以成其悔，何利之有焉，使反者得辭，而害來者，以懼諸侯，將焉用之，晉人緩之，逸。<AlignEnd Key="2176"/>
<AlignBegin Type="Time" Key="2177" RefId="魯宣公十七年八月" Term="魯宣公十七年八月"/>秋，八月，晉師還，范武子將老，召文子曰，燮乎，吾聞之，喜怒以類者鮮，易者實多，詩曰，君子如怒，亂庶遄沮，君子如祉，亂庶遄已，君子之喜怒，以已亂也，弗已者，必益之，郤子其或者欲已亂於齊乎，不然，余懼其益之也，余將老，使郤子逞其志，庶有豸乎，爾從二三子，唯敬，乃請老，郤獻子為政。<AlignEnd Key="2177"/>
<AlignBegin Type="Time" Key="2178" RefId="魯宣公十七年十月" Term="魯宣公十七年十月"/>冬，公弟叔肸卒，公母弟也，凡大子之母，弟公在曰公子，不在曰弟，凡稱弟，皆母弟也。<AlignEnd Key="2178"/>
</doc_content>
</document>
<document filename="ChunQiuZuoZhuan_00132">
<corpus>春秋左氏傳</corpus>
<title>魯宣公十八年</title>
<doc_content>
<AlignBegin Type="Time" Key="2179" RefId="魯宣公十八年正月" Term="魯宣公十八年正月"/>春，晉侯，衛大子臧，伐齊，至于陽穀，齊侯會晉侯盟于繒，以公子彊為質于晉，晉師還，蔡朝，南郭偃，逃歸。<AlignEnd Key="2179"/>
<AlignBegin Type="Time" Key="2180" RefId="魯宣公十八年四月" Term="魯宣公十八年四月"/>夏，公使如楚乞師，欲以伐齊。<AlignEnd Key="2180"/>
<AlignBegin Type="Time" Key="2181" RefId="魯宣公十八年七月" Term="魯宣公十八年七月"/>秋，邾人戕鄫子于鄫，凡自虐其君曰弒，自外曰戕，楚莊王卒，楚師不出，既而用晉師，楚於是乎有蜀之役，公孫歸父以襄仲之立公也，有寵，欲去三桓，以張公室，與公謀而聘于晉，欲以晉人去之。<AlignEnd Key="2181"/>
<AlignBegin Type="Time" Key="2182" RefId="魯宣公十八年十月" Term="魯宣公十八年十月"/>冬，公薨，季文子言於朝曰，使我殺適立庶，以失大援者，仲也夫，臧宣叔怒曰，當其時，不能治也，後之人何罪，子欲去之，許請去之，遂逐東門氏，子家還及笙，壇帷，復命於介，既復命，袒括髮，即位哭，三踊而出，遂奔齊，書曰，歸父還自晉，善之也。<AlignEnd Key="2182"/>
</doc_content>
</document>
<document filename="ChunQiuZuoZhuan_00133">
<corpus>春秋左氏傳</corpus>
<title>魯成公元年</title>
<doc_content>
<AlignBegin Type="Time" Key="2183" RefId="魯成公元年正月" Term="魯成公元年正月"/>春，晉侯使瑕嘉平戎于王，單襄公如晉拜成，劉康公徼戎，將遂伐之，叔服曰，背盟而欺大國，此必敗，背盟不祥，欺大國不義，神人弗助，將何以勝，不聽，遂伐茅戎。<AlignEnd Key="2183"/>
<AlignBegin Type="Time" Key="2184" RefId="魯成公元年三月" Term="魯成公元年三月"/>三月，癸未，敗績于徐吾氏，為齊難故，作丘甲，聞齊將出楚師。<AlignEnd Key="2184"/>
<AlignBegin Type="Time" Key="2185" RefId="魯成公元年四月" Term="魯成公元年四月"/>夏，盟于赤棘。<AlignEnd Key="2185"/>
<AlignBegin Type="Time" Key="2186" RefId="魯成公元年七月" Term="魯成公元年七月"/>秋，王人來告敗。<AlignEnd Key="2186"/>
<AlignBegin Type="Time" Key="2187" RefId="魯成公元年十月" Term="魯成公元年十月"/>冬，臧宣叔令脩賦繕完，具守備，曰，齊楚結好，我新與晉盟，晉楚爭盟，齊師必至，雖晉人伐齊，楚必救之，是齊楚同我也，知難而有備，乃可以逞。<AlignEnd Key="2187"/>
</doc_content>
</document>
<document filename="ChunQiuZuoZhuan_00134">
<corpus>春秋左氏傳</corpus>
<title>魯成公二年</title>
<doc_content>
<AlignBegin Type="Time" Key="2188" RefId="魯成公二年正月" Term="魯成公二年正月"/>春，齊侯伐我北鄙，圍龍，頃公之嬖人盧蒲就魁，門焉，龍人囚之，齊侯曰，勿殺，吾與而盟，無入而封，弗聽，殺而膊諸城上，齊侯親鼓，士陵城，三日，取龍，遂南侵，及巢丘，衛侯使孫良夫，石稷，甯相，向禽，將侵齊，與齊師遇，石子欲還，孫子曰，不可，以師伐人，遇其師而還，將謂君何，若知不能，則如無出，今既遇矣，不如戰也。<AlignEnd Key="2188"/>
<AlignBegin Type="Time" Key="2189" RefId="魯成公二年四月" Term="魯成公二年四月"/>夏，有，石成子曰，師敗矣，子不少須，眾懼盡，子喪師徒，何以復命，皆不對，又曰，子國卿也，隕子，辱矣，子以眾退，我此乃止，且告車來甚眾，齊師乃止，次于鞫居，新築人仲叔于奚救孫桓子，桓子是以免，既，衛人賞之以邑，辭，請曲縣繁纓以朝，許之，仲尼聞之曰，惜也，不如多與之邑，唯器與名，不可以假人，君之所司也，名以出信，信以守器，器以藏禮，禮以行義，義以生利，利以平民，政之大節也，若以假人，與人政也，政亡，則國家從之，弗可止也已，孫桓子還於新築，不入，遂如晉乞師，臧宣叔亦如晉乞師，皆主郤獻子，晉侯許之七百乘，郤子曰，此城濮之賦也，有先君之明，與先大夫之肅，故捷，克於先大夫，無能為役，請八百乘，許之，郤克將中軍，士燮將上軍，欒書將下軍，韓厥為司馬，以救魯衛，臧宣叔逆晉師，且道之，季文子帥師會之，及衛地，韓獻子將斬人，郤獻子馳將救之，至，則既斬之矣，郤子使速以徇，告其僕曰，吾以分謗也，師從齊師于莘。<AlignEnd Key="2189"/>
<AlignBegin Type="Time" Key="2190" RefId="魯成公二年六月" Term="魯成公二年六月"/>六月，壬申，師至于靡笄之下，齊侯使請戰，曰，子以君師，辱於敝邑，不腆敝賦，詰朝請見，對曰，晉與魯衛，兄弟也，來告曰，大國朝夕釋憾於敝邑之地，寡君不忍，使群臣請於大國，無令輿師，淹於君地，能進不能退，君無所辱命，齊侯曰，大夫之許，寡人之願也，若其不許，亦將見也，齊高固入晉師，桀石以投人，禽之，而乘其車，繫桑本焉，以徇齊壘，曰，欲勇者，賈余餘勇，癸酉，師陳于鞍，邴夏御齊侯，逢丑父為右，晉解張御郤克，鄭丘緩為右，齊侯曰，余姑翦滅此而朝食，不介馬而馳之，郤克傷於矢，流血及屨，未絕鼓音，曰，余病矣，張侯曰，自始合，而矢貫余手及肘，余折以御，左輪朱殷，豈敢言病，吾子忍之，緩曰，自始合，苟有險，余必下推車，子豈識之，然子病矣，張侯曰，師之耳目，在吾旗鼓，進退從之，此車，一人殿之，可以集事，若之何其以病，敗君之大事也，擐甲執兵，固即死也，病未及死，吾子勉之，左并轡，右援枹而鼓，馬逸不能止，師從之，齊師敗績，逐之，三周華不注，韓厥夢子輿謂己曰，且辟左右，故中御而從齊侯，邴夏曰，射其御者，君子也，公曰，謂之君子而射之，非禮也，射其左，越于車下，射其右，斃于車中，綦毋張喪車，從韓厥曰，請寓乘，從左右，皆肘之，使立於後，韓厥俛定其右，逢丑父與公易位，將及華泉，驂絓於木而止，丑父寢於轏中，蛇出於其下，以肱擊之，傷而匿之，故不能推車而及，韓厥執縶馬前，再拜稽首，奉觴加璧以進，曰，寡君使群臣為魯衛請，曰，無令輿師，陷入君地，下臣不幸，屬當戎行，無所逃隱，且懼奔辟，而忝兩君，臣辱戎士，敢告不敏，攝官承乏，丑父使公下如華泉取飲，鄭周父御佐車，宛茷為右，載齊侯以免，韓厥獻丑父，郤獻子將戮之，呼曰，自今無有代其君任患者，有一於此，將為戮乎，郤子曰，人不難以死免其君，我戮之不祥，赦之以勸事君者，乃免之，齊侯免，求丑父，三入三出，每出齊師以帥退，入于狄卒，狄卒皆抽戈楯冒之以入于衛師，衛師免之，遂自徐關入，齊侯見保者曰勉之，齊師敗矣，辟女子，女子曰，君免乎，曰，免矣，曰，銳司徒免乎，曰，免矣，曰，苟君與吾父免矣，可若何，乃奔，齊侯以為有禮，既而問之，辟司徒之妻也，予之石窌，晉師從齊師，入自丘，輿擊馬陘，齊侯使賓媚人，賂以紀甗，玉磬，與地，不可，則聽客之所為，賓媚人致賂，晉人不可，曰，必以蕭同叔子為質，而使齊之封內，盡東其畝，對曰，蕭同叔子非他，寡君之母也，若以匹敵，則亦晉君之母也，吾子布大命於諸侯，而曰必質其母以為信，其若王命何，且是以不孝令也，詩曰，孝子不匱，永錫爾類，若以不孝令於諸侯，其無乃非德類也乎，先王疆理天下，物土之宜而布其利，故詩曰，我疆我理，南東其畝，今吾子疆理諸侯，而曰盡東其畝而已，唯吾子戎車是利，無顧土宜，其無乃非先王之命也乎，反先王則不義，何以為盟主，其晉實有闕，四王之王也，樹德而濟同欲焉，五伯之霸也，勤而撫之，以役王命，今吾子求合諸侯，以逞無疆之欲，詩曰，布政優優，百祿是遒，子實不優，而棄百祿，諸侯何害焉，不然，寡君之命使臣，則有辭矣，曰，子以君師辱於敝邑，不腆敝賦，以犒從者，畏君之震，師徒橈敗，吾子惠徼齊國之福，不泯其社稷，使繼舊好，唯是先君之敝器土地不敢愛，子又不許，請收合餘燼，背城借一，敝邑之幸，亦云從也，況其不幸，敢不唯命是聽，魯衛諫曰，齊疾我矣，其死亡者，皆親暱也，子若不許，讎我必甚，唯子則又何求，子得其國寶，我亦得地而紓於難，其榮多矣，齊晉亦唯天所授，豈必晉，晉人許之，對曰，群臣帥賦輿，以為魯衛請，若苟有以藉口，而復於寡君，君之惠也，敢不唯命是聽，禽鄭自師逆公。<AlignEnd Key="2190"/>
<AlignBegin Type="Time" Key="2191" RefId="魯成公二年七月" Term="魯成公二年七月"/>秋，七月，晉師及齊國佐盟于爰婁，使齊人歸我汶陽之田，公會晉師于上鄍，三帥先路三命之服，司馬，司空，輿帥，候正，亞旅，皆受一命之服。<AlignEnd Key="2191"/>
<AlignBegin Type="Time" Key="2192" RefId="魯成公二年八月" Term="魯成公二年八月"/>八月，宋文公卒，始厚葬，用蜃炭，益車馬，始用殉，重器備，槨有四阿，棺有翰檜，君子謂華元，樂舉，於是乎不臣，臣，治煩去惑者也，是以伏死而爭，今二子者，君生則縱其惑，死又益其侈，是棄君於惡也，何臣之為。<AlignEnd Key="2192"/>
<AlignBegin Type="Time" Key="2193" RefId="魯成公二年九月" Term="魯成公二年九月"/>九月，衛穆公卒，晉二子自役弔焉，哭於大門之外，衛人逆之，婦人哭於門內，送亦如之，遂常以葬，楚之討陳夏氏也，莊王欲納夏姬，申公巫臣曰，不可，君召諸侯，以討罪也，今納夏姬，貪其色也，貪色為淫，淫為大罰，周書曰，明德慎罰，文王所以造周也，明德，務崇之之謂也，慎罰，務去之之謂也，若興諸侯，以取大罰，非慎之也，君其圖之，王乃止，子反欲取之，巫臣曰，是不祥人也，是夭子蠻，殺御叔，弒靈侯，戮夏南，出孔儀，喪陳國，何不祥如是，人生實難，其有不獲死乎，天下多美婦人，何必是，子反乃止，王以予連尹襄老，襄老死於邲，不獲其尸，其子黑要烝焉，巫臣使道焉，曰，歸，吾聘女，又使自鄭召之，曰，尸可得也，必來逆之，姬以告王，王問諸屈巫，對曰，其信，知罃之父，成公之嬖也，而中行伯之季弟也，新佐中軍，而善鄭皇戌，甚愛此子，其必因鄭而歸王子，與襄老之尸，以求之，鄭人懼於邲之役，而欲求媚於晉，其必許之，王遣夏姬歸，將行，謂送者曰，不得尸，吾不反矣，巫臣聘諸鄭，鄭伯許之，及共王即位，將為陽橋之役，使屈巫聘於齊，且告師期，巫臣盡室以行，申叔跪從其父將適郢，遇之，曰，異哉，夫子有三軍之懼，而又有桑中之喜，宜將竊妻以逃者也，及鄭，使介反幣，而以夏姬行，將奔齊，齊師新敗，曰，吾不處不勝之國，遂奔晉，而因郤至，以臣於晉，晉人使為邢大夫，子反請以重幣錮之，王曰，止，其自為謀也則過矣，其為吾先君謀也則忠，忠，社稷之固也，所蓋多矣，且彼若能利國家，雖重幣，晉將可乎，若無益於晉，晉將棄之，何勞錮焉，晉師歸，范文子後入，武子曰，無為吾望爾也乎，對曰，師有功，國人喜以逆之，先入，必屬耳目焉，是代帥受名也，故不敢，武子曰，吾知免矣，郤伯見公曰，子之力也夫，對曰，君之訓也，二三子之力也，臣何力之有焉，范叔見，勞之如郤伯，對曰，庚所命也，克之制也，燮何力之有焉，欒伯見，公亦如之，對曰，燮之詔也，士用命也，書何力之有焉，宣公使求好于楚，莊王卒，宣公薨，不克作好，公即位，受盟于晉，會晉伐齊，衛人不行使于楚，而亦受盟于晉，從於伐齊，故楚令尹子重為陽橋之役以救齊，將起師，子重曰，君弱，群臣不如先大夫，師眾而後可，詩曰，濟濟多士，文王以寧，夫文王猶用眾，況吾儕乎，且先君莊王屬之曰，無德以及遠方，莫如惠恤其民而善用之，乃大戶，已責，逮鰥，救乏，赦罪，悉師，王卒盡行，彭名御戎，蔡景公為左，許靈公為右，二君弱，皆強冠之。<AlignEnd Key="2193"/>
<AlignBegin Type="Time" Key="2194" RefId="魯成公二年十月" Term="魯成公二年十月"/>冬，楚師侵衛，遂侵我師于蜀，使臧孫往，辭曰，楚遠而久，固將退矣，無功而受名，臣不敢，楚侵及陽橋，孟孫請往賂之，以執斲執鍼織紝，皆百人，公衡為質，以請盟，楚人許平。<AlignEnd Key="2194"/>
<AlignBegin Type="Time" Key="2195" RefId="魯成公二年十一月" Term="魯成公二年十一月"/>十一月，公及楚公子嬰齊，蔡侯，許男，秦右大夫說，宋華元，陳公孫寧，衛孫良夫，鄭公子去疾，及齊國之大夫，盟于蜀，卿不書匱盟也，於是乎畏晉而竊與楚盟，故曰匱盟，蔡侯許男不書，乘楚車也，謂之失位，君子曰，位其不可不慎也乎，蔡許之君，一失其位，不得列於諸侯，況其下乎，詩曰，不解于位，民之攸塈，其是之謂矣，楚師及宋，公衡逃歸，臧宣叔曰，衡父不忍數年之不宴，以棄魯國，國將若之何，誰居，後之人必有任是夫，國棄矣，是行也，晉辟楚，畏其眾也，君子曰，眾之不可已也，大夫為政，猶以眾克，況明君而善用其眾乎，大誓所謂商兆民離，周十人同者，眾也，晉侯使鞏朔獻齊捷于周，王弗見，使單襄公辭焉，曰，蠻夷戎狄，不式王命，淫湎毀常，王命伐之，則有獻捷，王親受而勞之，所以懲不敬，勸有功也，兄弟甥舅，侵敗王略，王命伐之，告事而已，不獻其功，所以敬親暱，禁淫慝也，今叔父克遂有功于齊，而不使命卿鎮撫王室，所使來撫余一人，而鞏伯實來，未有職司於王室，又奸先王之禮，余雖欲於鞏伯，其敢廢舊典以忝叔父，夫齊，甥舅之國也，而大師之後也，寧不亦淫從其欲，以怒叔父，抑豈不可諫誨，士莊伯不能對，王使委於三吏，禮之如侯伯克敵，使大夫告慶之禮，降於卿禮一等，王以鞏伯宴，而私賄之，使相告之曰，非禮也，勿籍。<AlignEnd Key="2195"/>
</doc_content>
</document>
<document filename="ChunQiuZuoZhuan_00135">
<corpus>春秋左氏傳</corpus>
<title>魯成公三年</title>
<doc_content>
<AlignBegin Type="Time" Key="2196" RefId="魯成公三年正月" Term="魯成公三年正月"/>春，諸侯伐鄭，次于伯牛，討邲之役也，遂東侵鄭，鄭公子偃帥師禦之，使東鄙覆諸鄤，敗諸丘輿，皇戌如楚獻捷。<AlignEnd Key="2196"/>
<AlignBegin Type="Time" Key="2197" RefId="魯成公三年四月" Term="魯成公三年四月"/>夏，公如晉拜汶陽之田，許恃楚而不事鄭，鄭子良伐許，晉人歸楚公子穀臣，與連尹襄老之尸于楚，以求知罃，於是荀首佐中軍矣，故楚人許之，王送知罃，曰，子其怨我乎，對曰，二國治戎，臣不才，不勝其任，以為俘馘，執事不以釁鼓，使歸即戮，君之惠也，臣實不才，又誰敢怨，王曰，然則德我乎，對曰，二國圖其社稷，而求紓其民，各懲其忿，以相宥也，兩釋纍囚，以成其好，二國有好，臣不與及，其誰敢德，王曰，子歸何以報我，對曰，臣不任受怨，君亦不任受德，無怨無德，不知所報，王曰，雖然，必告不穀，對曰，以君之靈，纍臣得歸骨於晉，寡君之以為戮，死且不朽，若從君之惠而免之，以賜君之外臣首，首其請於寡君，而以戮於宗，亦死且不朽，若不獲命，而使嗣宗職，次及於事，而帥偏師以脩封疆，雖遇執事，其弗敢違，其竭力致死，無有二心，以盡臣禮，所以報也，王曰，晉未可與爭，重為之禮而歸之。<AlignEnd Key="2197"/>
<AlignBegin Type="Time" Key="2198" RefId="魯成公三年七月" Term="魯成公三年七月"/>秋，叔孫僑如圍棘，取汶陽之田，棘不服，故圍之，晉郤克，衛孫良夫，伐廧咎如，討赤狄之餘焉，廧咎如潰，上失民也。<AlignEnd Key="2198"/>
<AlignBegin Type="Time" Key="2199" RefId="魯成公三年十一月" Term="魯成公三年十一月"/>冬，十一月，晉侯使荀庚來聘，且尋盟，衛侯使孫良夫來聘，且尋盟，公問諸臧宣叔曰，中行伯之於晉也，其位在三，孫子之於衛也，位為上卿，將誰先，對曰，次國之上卿，當大國之中，中當其下，下當其上大夫，小國之上卿，當大國之下卿，中當其上大夫，下當其下大夫，上下如是，古之制也，衛在晉，不得為次國，晉為盟主，其將先之，丙午，盟晉，丁未，盟衛，禮也。<AlignEnd Key="2199"/>
<AlignBegin Type="Time" Key="2200" RefId="魯成公三年十二月" Term="魯成公三年十二月"/>十二月，甲戌，晉作六軍，韓厥，趙括，鞏朔，韓穿，荀騅，趙旃，皆為卿，賞鞍之功也，齊侯朝于晉，將授玉，郤克趨進曰，此行也，君為婦人之笑辱也，寡君未之敢任，晉侯享齊侯，齊侯視韓厥，韓厥曰，君知厥也乎，齊侯曰，服改矣，韓厥登舉爵曰，臣之不敢愛死，為兩君之在此堂也，荀罃之在楚也，鄭賈人有將窴諸褚中以出，既謀之，未行，而楚人歸之，賈人如晉，荀罃善視之，如實出已，賈人曰，吾無其功，敢有其實乎，吾小人，不可以厚誣君子，遂適齊。<AlignEnd Key="2200"/>
</doc_content>
</document>
<document filename="ChunQiuZuoZhuan_00136">
<corpus>春秋左氏傳</corpus>
<title>魯成公四年</title>
<doc_content>
<AlignBegin Type="Time" Key="2201" RefId="魯成公四年正月" Term="魯成公四年正月"/>春，宋華元來聘，通嗣君也，杞伯來朝，歸叔姬故也。<AlignEnd Key="2201"/>
<AlignBegin Type="Time" Key="2202" RefId="魯成公四年四月" Term="魯成公四年四月"/>夏，公如晉，晉侯見公不敬，季文子曰，晉侯必不免，詩曰，敬之敬之，天惟顯思，命不易哉，夫晉侯之命，在諸侯矣，可不敬乎。<AlignEnd Key="2202"/>
<AlignBegin Type="Time" Key="2203" RefId="魯成公四年七月" Term="魯成公四年七月"/>秋，公至自晉，欲求成于楚，而叛晉，季文子曰，不可，晉雖無道，未可叛也，國大臣睦，而邇於我，諸侯聽焉，未可以貳，史佚之志有之曰，非我族類，其心必異，楚雖大，非吾族也，其肯字我乎，公乃止。<AlignEnd Key="2203"/>
<AlignBegin Type="Time" Key="2204" RefId="魯成公四年十一月" Term="魯成公四年十一月"/>冬，十一月，鄭公孫申帥師疆許田，許人敗諸展陂，鄭伯伐許，取鉏任泠敦之田，晉欒書將中軍，荀首佐之，士燮佐上軍，以救許，伐鄭，取汜祭，楚子反救鄭，鄭伯與許男訟焉，皇戌攝鄭伯之辭，子反不能決也，曰，君若辱在寡君，寡君與其二三臣，共聽兩君之所欲，成其可知也，不然，側不足以知二國之成，晉趙嬰通于趙莊姬。<AlignEnd Key="2204"/>
</doc_content>
</document>
<document filename="ChunQiuZuoZhuan_00137">
<corpus>春秋左氏傳</corpus>
<title>魯成公五年</title>
<doc_content>
<AlignBegin Type="Time" Key="2205" RefId="魯成公五年正月" Term="魯成公五年正月"/>春，原屏放諸齊，嬰曰，我在，故欒氏不作，我亡，吾二昆其憂哉，且人各有能有不能，舍我何害，弗聽，嬰夢天使謂己祭余，余福女，使問諸士貞伯，貞伯曰，不識也，既而告其人曰，神福仁而禍淫，淫而無罰，福也，祭其得亡乎，祭之之明日而亡，孟獻子如宋，報華元也。<AlignEnd Key="2205"/>
<AlignBegin Type="Time" Key="2206" RefId="魯成公五年四月" Term="魯成公五年四月"/>夏，晉荀首如齊逆女，故宣伯餫諸穀，梁山崩，晉侯以傳召伯宗伯，宗辟重，曰，辟傳，重人曰，待我，不如捷之速也，問其所，曰，絳人也，問絳事焉，曰，梁山崩，將召伯宗謀之，問將若之何，曰，山有朽壤而崩，可若何，國主山川，故山崩川竭，君為之不舉，降服，乘縵，徹樂，出次，祝幣，史辭，以禮焉，其如此而已，雖伯宗，若之何，伯宗請見之，不可，遂以告而從之，許靈公愬鄭伯于楚。<AlignEnd Key="2206"/>
<AlignBegin Type="Time" Key="2207" RefId="魯成公五年六月" Term="魯成公五年六月"/>六月，鄭悼公如楚訟，不勝，楚人執皇戌及子國，故鄭伯歸，使公子偃請成于晉。<AlignEnd Key="2207"/>
<AlignBegin Type="Time" Key="2208" RefId="魯成公五年八月" Term="魯成公五年八月"/>秋，八月，鄭伯及晉趙同盟于垂棘宋公子圍龜為質于楚而歸，華元享之，請鼓譟以出，鼓譟以復入，曰，習攻華氏，宋公殺之。<AlignEnd Key="2208"/>
<AlignBegin Type="Time" Key="2209" RefId="魯成公五年十月" Term="魯成公五年十月"/>冬，同盟于蟲牢，鄭服也，諸侯謀復會，宋公使向為人辭以子靈之難。<AlignEnd Key="2209"/>
<AlignBegin Type="Time" Key="2210" RefId="魯成公五年十一月" Term="魯成公五年十一月"/>十一月，己酉，定王崩。<AlignEnd Key="2210"/>
</doc_content>
</document>
<document filename="ChunQiuZuoZhuan_00138">
<corpus>春秋左氏傳</corpus>
<title>魯成公六年</title>
<doc_content>
<AlignBegin Type="Time" Key="2211" RefId="魯成公六年正月" Term="魯成公六年正月"/>春，鄭伯如晉拜成，子游相，授玉于東楹之東，士貞伯曰，鄭伯其死乎，自棄也已，視流而行速，不安其位，宜不能久。<AlignEnd Key="2211"/>
<AlignBegin Type="Time" Key="2212" RefId="魯成公六年二月" Term="魯成公六年二月"/>二月，季文子以鞍之功立武宮，非禮也，聽於人以救其難，不可以立武，立武由己，非由人也，取鄟，言易也。<AlignEnd Key="2212"/>
<AlignBegin Type="Time" Key="2213" RefId="魯成公六年三月" Term="魯成公六年三月"/>三月，晉伯宗，夏陽說，衛孫良夫，甯相，鄭人，伊雒之戎，陸渾，蠻氏，侵宋，以其辭會也，師于鍼，衛人不保，說欲襲衛，曰，雖不可入，多俘而歸，有罪不及死，伯宗曰，不可，衛唯信晉，故師在其郊，而不設備，若襲之，是棄信也，雖多衛俘而晉無信，何以求諸侯，乃止，師還，衛人登陴，晉人謀去故絳，諸大夫皆曰，必居郇瑕氏之地，沃饒而近盬，國利君樂，不可失也，韓獻子將新中軍，且為僕大夫，公揖而入，獻子從公立於寢庭，謂獻子曰，何如，對曰，不可，郇瑕氏土薄水淺，其惡易覯，易覯則民愁，民愁則墊隘，於是乎有沈溺重膇之疾，不如新田，土厚水深，居之不疾，有汾澮以流其惡，且民從教，十世之利也，夫山澤林盬，國之寶也，國饒，則民驕佚，近寶，公室乃貧，不可謂樂，公說，從之。<AlignEnd Key="2213"/>
<AlignBegin Type="Time" Key="2214" RefId="魯成公六年四月" Term="魯成公六年四月"/>夏，四月，丁丑，晉遷于新田。<AlignEnd Key="2214"/>
<AlignBegin Type="Time" Key="2215" RefId="魯成公六年六月" Term="魯成公六年六月"/>六月，鄭悼公卒，子叔聲伯如晉，命伐宋。<AlignEnd Key="2215"/>
<AlignBegin Type="Time" Key="2216" RefId="魯成公六年七月" Term="魯成公六年七月"/>秋，孟獻子，叔孫宣伯，侵宋，晉命也，楚子重伐鄭，鄭從晉故也。<AlignEnd Key="2216"/>
<AlignBegin Type="Time" Key="2217" RefId="魯成公六年十月" Term="魯成公六年十月"/>冬，季文子如晉，賀遷也，晉欒書救鄭，與楚師遇於繞角，楚師還，晉師遂侵蔡，楚公子申，公子成，以申息之師救蔡，禦諸桑隧，趙同，趙括，欲戰，請於武子，武子將許之，知莊子，范文子，韓獻子，諫曰，不可，吾來救鄭，楚師去我，吾遂至於此，是遷戮也，戮而不已，又怒楚師，戰必不克，雖克不令，成師以出，而敗楚之二縣，何榮之有焉，若不能敗，為辱已甚，不如還也，乃遂還，於是軍師之欲戰者眾，或謂欒武子曰，聖人與眾同欲，是以濟事，子盍從眾，子為大政，將酌於民者也，子之佐十一人，其不欲戰者，三人而已，欲戰者可謂眾矣，商書曰，三人占，從二人，眾故也，武子曰，善鈞從眾，夫善，眾之主也，三卿為主，可謂眾矣，從之，不亦可乎。<AlignEnd Key="2217"/>
</doc_content>
</document>
<document filename="ChunQiuZuoZhuan_00139">
<corpus>春秋左氏傳</corpus>
<title>魯成公七年</title>
<doc_content>
<AlignBegin Type="Time" Key="2218" RefId="魯成公七年正月" Term="魯成公七年正月"/>春，吳伐郯，郯成，季文子曰，中國不振旅，蠻夷入伐，而莫之或恤，無弔者也，夫，詩曰，不弔昊天，亂靡有定，其此之謂乎，有上不弔，其誰不受亂，吾亡無日矣，君子曰，知懼如是，斯不亡矣，鄭子良相成公以如晉見，且拜師。<AlignEnd Key="2218"/>
<AlignBegin Type="Time" Key="2219" RefId="魯成公七年四月" Term="魯成公七年四月"/>夏，曹宣公來朝。<AlignEnd Key="2219"/>
<AlignBegin Type="Time" Key="2220" RefId="魯成公七年七月" Term="魯成公七年七月"/>秋，楚子重伐鄭，師于氾，諸侯救鄭，鄭共仲，侯羽，軍楚師，囚鄖公鍾儀，獻諸晉。<AlignEnd Key="2220"/>
<AlignBegin Type="Time" Key="2221" RefId="魯成公七年八月" Term="魯成公七年八月"/>八月，同盟于馬陵，尋蟲牢之盟，且莒服故也，晉人以鍾儀歸，囚諸軍府，楚圍宋之役，師還，子重請取於申呂，以為賞田，王許之，申公巫臣曰，不可，此申呂所以邑也，是以為賦，以御北方，若取之，是無申呂也，晉鄭必至于漢，王乃止，子重是以怨巫臣，子反欲取夏姬，巫臣止之，遂取以行，子反亦怨之，及共王即位，子重，子反，殺巫臣之族子閻，子蕩，及清尹弗忌，及襄老之子黑要，而分其室，子重取子閻之室，使沈尹，與王子罷，分子蕩之室，子反取黑要，與清尹之室，巫臣自晉遺二子書曰，爾以讒慝貪惏事君，而多殺不辜，余必使爾罷於奔命以死，巫臣請使於吳，晉侯許之，吳子壽夢說之，乃通吳于晉，以兩之一卒適吳，舍偏兩之一焉，與其射御，教吳乘車，教之戰陳，教之叛楚，寘其子狐庸焉，使為行人於吳，吳始伐楚，伐巢，伐徐，子重奔命，馬陵之會，吳入州來，子重自鄭奔命，子重，子反，於是乎一歲七奔命，蠻夷屬於楚者，吳盡取之，是以始大，通吳於上國，衛定公惡孫林父。<AlignEnd Key="2221"/>
<AlignBegin Type="Time" Key="2222" RefId="魯成公七年十月" Term="魯成公七年十月"/>冬，孫林父出奔晉，衛侯如晉，晉反戚焉。<AlignEnd Key="2222"/>
</doc_content>
</document>
<document filename="ChunQiuZuoZhuan_00140">
<corpus>春秋左氏傳</corpus>
<title>魯成公八年</title>
<doc_content>
<AlignBegin Type="Time" Key="2223" RefId="魯成公八年正月" Term="魯成公八年正月"/>春，晉侯使韓穿來言汶陽之田，歸之于齊，季文子餞之，私焉，曰，大國制義，以為盟主，是以諸侯懷德畏討，無有貳心，謂汶陽之田，敝邑之舊也，而用師於齊，使歸諸敝邑，今有二命，曰，歸諸齊，信以行義，義以成命，小國所望而懷也，信不可知，義無所立，四方諸侯，其誰不解體，詩曰，女也不爽，士貳其行，士也罔極，二三其德，七年之中，一與一奪，二三孰甚焉，士之二三，猶喪妃耦，而況霸主，霸主將德是以而二三之，其何以長有諸侯乎，詩曰，猶之未遠，是用大簡，行父懼晉之不遠猶，而失諸侯也，是以敢私言之，晉欒書侵蔡，遂侵楚，獲申驪，楚師之還也，晉侵沈，獲沈子揖，初從知范韓也，君子曰，從善如流，宜哉，詩曰，愷悌君子，遐不作人，求善也夫，作人斯有功績矣，是行也，鄭伯將會晉師，門于許東門，大獲焉，聲伯如莒，逆也，宋華元來聘，聘共姬也。<AlignEnd Key="2223"/>
<AlignBegin Type="Time" Key="2224" RefId="魯成公八年四月" Term="魯成公八年四月"/>夏，宋公使公孫壽來納幣，禮也，晉趙莊姬為趙嬰之亡故，譖之于晉侯，曰，原屏將為亂，欒郤為徵。<AlignEnd Key="2224"/>
<AlignBegin Type="Time" Key="2225" RefId="魯成公八年六月" Term="魯成公八年六月"/>六月，晉討趙同，趙括，武從姬氏畜于公宮，以其田與祁奚，韓厥言於晉侯曰，成季之勳，宣孟之忠，而無後，為善者其懼矣，三代之令王，皆數百年保天之祿，夫豈無辟王，賴前哲以免也，周書曰，不敢侮鰥寡，所以明德也，乃立武而反其田焉。<AlignEnd Key="2225"/>
<AlignBegin Type="Time" Key="2226" RefId="魯成公八年七月" Term="魯成公八年七月"/>秋，召桓公來賜公命，晉侯使申公巫臣如吳，假道于莒，與渠丘公立於池上，曰，城已惡，莒子曰，辟陋在夷，其孰以我為虞，對曰，夫狡焉思啟封疆，以利社稷者，何國蔑有，唯然，故多大國矣，唯或思或縱也，勇夫重閉，況國乎。<AlignEnd Key="2226"/>
<AlignBegin Type="Time" Key="2227" RefId="魯成公八年十月" Term="魯成公八年十月"/>冬，杞叔姬卒，來歸自杞，故書，晉士燮來聘，言伐郯也，以其事吳故，公賂之，請緩師，文子不可，曰，君命無貳，失信不立，禮無加貨，事無二成，君後諸侯，是寡君不得事君也，燮將復之，季孫懼，使宣伯帥師會伐郯，衛人來媵，共姬，禮也，凡諸侯嫁女，同姓媵之，異姓則否。<AlignEnd Key="2227"/>
</doc_content>
</document>
<document filename="ChunQiuZuoZhuan_00141">
<corpus>春秋左氏傳</corpus>
<title>魯成公九年</title>
<doc_content>
<AlignBegin Type="Time" Key="2228" RefId="魯成公九年正月" Term="魯成公九年正月"/>春，杞桓公來逆叔姬之喪，請之也，杞叔姬卒，為杞故也，逆叔姬，為我也，為歸汶陽之田，故諸侯貳於晉，晉人懼，會於蒲，以尋馬陵之盟，季文子謂范文子曰，德則不競，尋盟何為，范文子曰，勤以撫之，寬以待之，堅疆以御之，明神以要之，柔服而伐貳，德之次也，是行也，將始會吳，吳人不至。<AlignEnd Key="2228"/>
<AlignBegin Type="Time" Key="2229" RefId="魯成公九年二月" Term="魯成公九年二月"/>二月，伯姬歸于宋，楚人以重賂求鄭，鄭伯會楚公子成于鄧。<AlignEnd Key="2229"/>
<AlignBegin Type="Time" Key="2230" RefId="魯成公九年四月" Term="魯成公九年四月"/>夏‧季文子如宋致女，復命，公享之，賦韓奕之五章，穆姜出于房，再拜曰，大夫勤辱，不忘先君，以及嗣君，施及未亡人，先君猶有望也，敢拜大夫之重勤，又賦綠衣之卒章而入，晉人來媵，禮也。<AlignEnd Key="2230"/>
<AlignBegin Type="Time" Key="2231" RefId="魯成公九年七月" Term="魯成公九年七月"/>秋，鄭伯如晉，晉人討其貳於楚也，執諸銅鞮，欒書伐鄭，鄭人使伯蠲行成，晉人殺之，非禮也，兵交，使在其間可也，楚子重侵陳以救鄭，晉侯觀于軍府，見鍾儀，問之曰，南冠而縶者，誰也，有司對曰，鄭人所獻楚囚也，使稅之，召而弔之，再拜稽首，問其族，對曰，泠人也，公曰，能樂乎，對曰，先父之職官也，敢有二事，使與之琴，操南音，公曰，君王何如，對曰，非小人之所得知也，固問之，對曰，其為大子也，師保奉之，以朝于嬰齊，而夕于側也，不知其他，公語范文子，文子曰，楚囚，君子也，言稱先職，不背本也，樂操土風，不忘舊也，稱大子，抑無私也，名其二卿，尊君也，不背本，仁也，不忘舊，信也，無私，忠也，尊君，敏也，仁以接事，信以守之，忠以成之，敏以行之，事雖大必濟，君盍歸之，使合晉楚之成，公從之，重為之禮，使歸求成。<AlignEnd Key="2231"/>
<AlignBegin Type="Time" Key="2232" RefId="魯成公九年十一月" Term="魯成公九年十一月"/>冬，十一月，楚子重自陳伐莒，圍渠丘，渠丘城惡，眾潰，奔莒，戊申，楚入渠丘，莒人囚楚公子平，楚人曰，勿殺，吾歸而俘，莒人殺之，楚師圍莒，莒城亦惡，庚申，莒潰，楚遂入鄆，莒無備故也，君子曰，恃陋而不備，罪之大者也，備豫不虞，善之大者也，莒恃其陋，而不脩城郭，浹辰之間，而楚克其三都，無備也夫，詩曰，雖有絲麻，無棄菅蒯，雖有姬姜，無棄蕉萃，凡百君子，莫不代匱，言備之不可以已也，秦人白狄伐晉，諸侯貳故也，鄭人圍許，示晉不急君也，是則公孫申謀之曰，我出師以圍許，為將改立君者，而紓晉使，晉必歸君，城中城，書時也。<AlignEnd Key="2232"/>
<AlignBegin Type="Time" Key="2233" RefId="魯成公九年十二月" Term="魯成公九年十二月"/>十二月，楚子使公子辰如晉，報鍾儀之使，請修好結成。<AlignEnd Key="2233"/>
</doc_content>
</document>
<document filename="ChunQiuZuoZhuan_00142">
<corpus>春秋左氏傳</corpus>
<title>魯成公十年</title>
<doc_content>
<AlignBegin Type="Time" Key="2234" RefId="魯成公十年正月" Term="魯成公十年正月"/>春，晉侯使糴茷如楚，報大宰子商之使也，衛子叔黑背侵鄭，晉命也，鄭公子班聞叔申之謀。<AlignEnd Key="2234"/>
<AlignBegin Type="Time" Key="2235" RefId="魯成公十年三月" Term="魯成公十年三月"/>三月，子如立公子繻。<AlignEnd Key="2235"/>
<AlignBegin Type="Time" Key="2236" RefId="魯成公十年四月" Term="魯成公十年四月"/>夏，四月，鄭人殺繻，立髡頑，子如奔許，欒武子曰，鄭人立君，我執一人焉何益，不如伐鄭，而歸其君，以求成焉，晉侯有疾。<AlignEnd Key="2236"/>
<AlignBegin Type="Time" Key="2237" RefId="魯成公十年五月" Term="魯成公十年五月"/>五月，晉立大子州蒲以為君，而會諸侯伐鄭，鄭子罕賂以襄鍾，子然盟于脩澤，子駟為質，辛巳，鄭伯歸，晉侯夢大厲，被髮及地，搏膺而踊曰，殺余孫不義，余得請於帝矣，壞大門及寢門而入，公懼，入于室，又壞戶，公覺，召桑田巫，巫言如夢，公曰，何如，曰，不食新矣，公疾病，求醫于秦，秦伯使醫緩為之，未至，公夢疾為二豎子曰，彼良醫也，懼傷我，焉逃之，其一曰，居肓之上，膏之下，若我何，醫至，曰，疾不可為也，在肓之上，膏之下，攻之不可，達之不及，藥不至焉，不可為也，公曰，良醫也，厚為之禮而歸之。<AlignEnd Key="2237"/>
<AlignBegin Type="Time" Key="2238" RefId="魯成公十年六月" Term="魯成公十年六月"/>六月，丙午，晉侯欲麥，使甸人獻麥，饋人為之，召桑田巫，示而殺之，將食，張，如廁，陷而卒，小臣有晨夢負公以登天，及日中，負晉侯出諸廁，遂以為殉，鄭伯討立君者，戊申，殺叔申，叔禽，君子曰，忠為令德，非其人猶不可，況不令乎。<AlignEnd Key="2238"/>
<AlignBegin Type="Time" Key="2239" RefId="魯成公十年七月" Term="魯成公十年七月"/>秋，公如晉，晉人止公，使送葬，於是糴茷未反。<AlignEnd Key="2239"/>
<AlignBegin Type="Time" Key="2240" RefId="魯成公十年十月" Term="魯成公十年十月"/>冬，葬晉景公，公送葬，諸侯莫在，魯人辱之，故不書，諱之也。<AlignEnd Key="2240"/>
</doc_content>
</document>
<document filename="ChunQiuZuoZhuan_00143">
<corpus>春秋左氏傳</corpus>
<title>魯成公十一年</title>
<doc_content>
<AlignBegin Type="Time" Key="2241" RefId="魯成公十一年三月" Term="魯成公十一年三月"/>春，王三月，公至自晉，晉人以公為貳於楚，故止公，公請受盟，而後使歸，郤犨來聘，且蒞盟，聲伯之母不聘，穆姜曰，吾不以妾為姒，生聲伯而出之，嫁於齊管于奚，生二子而寡，以歸聲伯，聲伯以其外弟為大夫，而嫁其外妹於施孝叔，郤犨來聘，求婦於聲伯，聲伯奪施氏婦以與之，婦人曰，鳥獸猶不失儷，子將若何，曰，吾不能死亡，婦人遂行，生二子於郤氏，郤氏亡，晉人歸之施氏，施氏逆諸河，沈其二子，婦人怒曰，已不能庇其伉儷而亡之，又不能字人之孤而殺之，將何以終，遂誓施氏。<AlignEnd Key="2241"/>
<AlignBegin Type="Time" Key="2242" RefId="魯成公十一年四月" Term="魯成公十一年四月"/>夏，季文子如晉報聘，且蒞盟也，周公楚惡惠襄之偪也，且與伯與爭政，不勝，怒而出，及陽樊，王使劉子復之，盟于鄄而入，三日，復出奔晉。<AlignEnd Key="2242"/>
<AlignBegin Type="Time" Key="2243" RefId="魯成公十一年七月" Term="魯成公十一年七月"/>秋，宣伯聘于齊，以脩前好，晉郤至與周爭鄇田，王命劉康公單襄公訟諸晉，郤至曰，溫，吾故也，故不敢失，劉子單子曰，昔周克商，使諸侯撫封，蘇忿生以溫為司寇，與檀伯達封于河，蘇氏即狄，又不能於狄，而奔衛，襄王勞文公，而賜之溫，狐氏，陽氏，先處之，而後及子，若治其故，則王官之邑也，子安得之，晉侯使郤至勿敢爭，宋華元善於令尹子重，又善於欒武子，聞楚人既許晉糴茷成，而使歸復命矣。<AlignEnd Key="2243"/>
<AlignBegin Type="Time" Key="2244" RefId="魯成公十一年十月" Term="魯成公十一年十月"/>冬，華元如楚，遂如晉，合晉楚之成，秦晉為成，將會于令狐，晉侯先至焉，秦伯不肯涉河，次于王城，使史顆盟晉侯于河東，晉郤犨盟秦伯于河西，范文子曰，是盟也，何益，齊盟，所以質信也，會所信之始也，始之不從，其何質乎，秦伯歸而背晉成。<AlignEnd Key="2244"/>
</doc_content>
</document>
<document filename="ChunQiuZuoZhuan_00144">
<corpus>春秋左氏傳</corpus>
<title>魯成公十二年</title>
<doc_content>
<AlignBegin Type="Time" Key="2245" RefId="魯成公十二年正月" Term="魯成公十二年正月"/>春，王使以周公之難來告，書曰，周公出奔晉，凡自周無出，周公自出故也，宋華元克合晉楚之成。<AlignEnd Key="2245"/>
<AlignBegin Type="Time" Key="2246" RefId="魯成公十二年五月" Term="魯成公十二年五月"/>夏，五月，晉士燮會楚公子罷，許偃，癸亥，盟于宋西門之外，曰，凡晉楚無相加戎，好惡同之，同恤菑危，備救凶患，若有害楚，則晉伐之，在晉，楚亦如之，交贄往來，道路無壅，謀其不協，而討不庭，有渝此盟，明神殛之，俾隊其師，無克胙國，鄭伯如晉聽成，會于瑣澤，成故也，狄人間宋之盟以侵晉，而不設備。<AlignEnd Key="2246"/>
<AlignBegin Type="Time" Key="2247" RefId="魯成公十二年七月" Term="魯成公十二年七月"/>秋，晉人敗狄于交剛，晉郤至如楚聘，且蒞盟，楚子享之，子反相，為地室而縣焉，郤至將登，金奏作於下，驚而走出，子反曰，日云莫矣，寡君須矣，吾子其入也，賓曰，君不忘先君之好，施及下臣，貺之以大禮，重之以備樂，如天之福，兩君相見，何以代此，下臣不敢，子反曰，如天之福，兩君相見，無亦唯是一矢以相加遺，焉用樂，寡君須矣，吾子其入也，賓曰，若讓之以一矢，禍之大者，其何福之為，世之治也，諸侯間於天子之事，則相朝也，於是乎有享宴之禮，享以訓共儉，宴以示慈惠，共儉以行禮，而慈惠以布政，政以禮成，民是以息，百官承事，朝而不夕，此公侯之所以扞城其民也，故詩曰，赳赳武夫，公侯干城，及其亂也，諸侯貪冒，侵欲不忌，爭尋常以盡其民，略其武夫，以為己腹心股肱爪牙，故詩曰，赳赳武夫，公侯腹心，天下有道，則公侯能為民干城，而制其腹心，亂則反之，今吾子之言，亂之道也，不可以為法，然吾子主也，至敢不從，遂入卒事，歸以語范文子，文子曰，無禮必食言，吾死無日矣夫。<AlignEnd Key="2247"/>
<AlignBegin Type="Time" Key="2248" RefId="魯成公十二年十月" Term="魯成公十二年十月"/>冬，楚公子罷如晉聘，且蒞盟。<AlignEnd Key="2248"/>
<AlignBegin Type="Time" Key="2249" RefId="魯成公十二年十二月" Term="魯成公十二年十二月"/>十二月，晉侯及楚公子罷盟于赤棘。<AlignEnd Key="2249"/>
</doc_content>
</document>
<document filename="ChunQiuZuoZhuan_00145">
<corpus>春秋左氏傳</corpus>
<title>魯成公十三年</title>
<doc_content>
<AlignBegin Type="Time" Key="2250" RefId="魯成公十三年正月" Term="魯成公十三年正月"/>春，晉侯使郤錡來乞師，將事不敬，孟獻子曰，郤氏其亡乎，禮，身之幹也，敬，身之基也，郤子無基，且先君之嗣卿也，受命以求師，將社稷是衛，而惰棄君命也，不亡何為。<AlignEnd Key="2250"/>
<AlignBegin Type="Time" Key="2251" RefId="魯成公十三年三月" Term="魯成公十三年三月"/>三月，公如京師，宣伯欲賜，請先使，王以行人之禮，禮焉，孟獻子從，王以為介，而重賄之，公及諸侯朝王，遂從劉康公，成肅公，會晉侯伐秦，成子受脤于社，不敬，劉子曰，吾聞之，民受天地之中以生，所謂命也，是以有動作禮義威儀之則，以定命也，能者養之以福，不能者敗以取禍，是故君子勤禮，小人盡力，勤禮莫如致敬，盡力莫如敦篤，敬在養神，篤在守業，國之大事，在祀與戎，祀有執膰，戎有受脤，神之大節也，今成子惰棄其命矣，其不反乎。<AlignEnd Key="2251"/>
<AlignBegin Type="Time" Key="2252" RefId="魯成公十三年四月" Term="魯成公十三年四月"/>夏，四月，戊午，晉侯使呂相絕秦，曰，昔逮我獻公，及穆公相好，戮力同心，申之以盟誓，重之以昏姻，天禍晉國，文公如齊，惠公如秦，無祿，獻公即世，穆公不忘舊德，俾我惠公，用能奉祀于晉，又不能成大勳，而為韓之師，亦悔于厥心，用集我文公，是穆之成也，文公躬擐甲冑，跋履山川，踰越險阻，征東之諸侯，虞夏商周之胤，而朝諸秦，則亦既報舊德矣，鄭人怒君之疆場，我文公帥諸侯及秦圍鄭，秦大夫不詢于我寡君，擅及鄭盟，諸侯疾之，將致命于秦，文公恐懼，綏靜諸侯，秦師克還無害，則是我有大造于西也，無祿，文公即世，穆為不弔，蔑死我君，寡我襄公，迭我殽地，奸絕我好，伐我保城，殄滅我費滑，散離我兄弟，撓亂我同盟，傾覆我國家，我襄公未忘君之舊勳，而懼社稷之隕，是以有殽之師，猶願赦罪于穆公，穆公弗聽，而即楚謀我，天誘其衷，成王隕命，穆公是以不克逞志于我，穆襄即世，康靈即位，康公我之自出，又欲闕翦我公室，傾覆我社稷，帥我蝥賊，以來蕩搖我邊疆，我是以有令狐之役，康猶不悛，入我河曲，伐我涑川，俘我王官，翦我羈馬，我是以有河曲之戰，東道之不通，則是康公絕我好也，及君之嗣也，我君景公，引領西望曰，庶撫我乎，君亦不惠稱盟，利吾有狄難，入我河縣，焚我箕郜，芟夷我農功，虔劉我邊陲，我是以有輔氏之聚，君亦悔禍之延，而欲徼福于先君獻穆，使伯車來命我景公曰，吾與女同好棄惡，復脩舊德，以追念前勳，言誓未就，景公即世，我寡君是以有令狐之會，君又不祥，背棄盟誓，白狄及君同州，君之仇讎，而我之昏姻也，君來賜命曰，吾與女伐狄，寡君不敢顧昏姻，畏君之威，而受命于吏，君有二心於狄，曰，晉將伐女，狄應且憎，是用告我，楚人惡君之二三其德也，亦來告我曰，秦背令狐之盟，而來求盟于我，昭告昊天上帝，秦三公，楚三王，曰，余雖與晉出入，余唯利是視，不穀惡其無成德，是用宣之，以懲不壹，諸侯備聞此言，斯是用痛心疾首，暱就寡人，寡人帥以聽命，唯好是求，君若惠顧諸侯，矜哀寡人，而賜之盟，則寡人之願也，其承寧諸侯以退，豈敢徼亂，君若不施大惠，寡人不佞，其不能諸侯退矣，敢盡布之執事，俾執事實圖利之，秦桓公既與晉厲公為令狐之盟，而又召狄與楚，欲道以伐晉，諸侯是以睦於晉，晉欒書將中軍，荀庚佐之，士燮將上軍，郤錡佐之，韓厥將下軍，荀罃佐之，趙旃將新軍，郤至佐之，郤毅御戎，欒鍼為右，孟獻子曰，晉帥乘和，師必有大功。<AlignEnd Key="2252"/>
<AlignBegin Type="Time" Key="2253" RefId="魯成公十三年五月" Term="魯成公十三年五月"/>五月，丁亥，晉師以諸侯之師，及秦師戰于麻隧，秦師敗績，獲秦成差，及不更女父，曹宣公卒于師，師遂濟涇，及侯麗而還，迓晉侯于新楚，成肅公卒于瑕。<AlignEnd Key="2253"/>
<AlignBegin Type="Time" Key="2254" RefId="魯成公十三年六月" Term="魯成公十三年六月"/>六月，丁卯，夜，鄭公子班自訾求入于大宮，不能，殺子印，子羽，反軍于市，己巳，子駟帥國人盟于大宮，遂從而盡焚之，殺子如，子駹，孫叔，孫知，曹人使公子負芻守，使公子欣時逆曹伯之喪。<AlignEnd Key="2254"/>
<AlignBegin Type="Time" Key="2255" RefId="魯成公十三年七月" Term="魯成公十三年七月"/>秋，負芻殺其大子而自立也，諸侯乃請討之，晉人以其役之勞，請俟他年。<AlignEnd Key="2255"/>
<AlignBegin Type="Time" Key="2256" RefId="魯成公十三年十月" Term="魯成公十三年十月"/>冬，葬曹宣公，既葬，子臧將亡，國人皆將從之，成公乃懼，告罪，且請焉，乃反而致其邑。<AlignEnd Key="2256"/>
</doc_content>
</document>
<document filename="ChunQiuZuoZhuan_00146">
<corpus>春秋左氏傳</corpus>
<title>魯成公十四年</title>
<doc_content>
<AlignBegin Type="Time" Key="2257" RefId="魯成公十四年正月" Term="魯成公十四年正月"/>春，衛侯如晉，晉侯強見孫林父焉，定公不可。<AlignEnd Key="2257"/>
<AlignBegin Type="Time" Key="2258" RefId="魯成公十四年四月" Term="魯成公十四年四月"/>夏，衛侯既歸，晉侯使郤犨送孫林父而見之，衛侯欲辭，定姜曰，不可，是先君宗卿之嗣也，大國又以為請，不許，將亡，雖惡之，不猶愈於亡乎，君其忍之，安民而宥宗卿，不亦可乎，衛侯見而復之，衛侯饗苦成叔，甯惠子相，苦成叔傲，甯子曰，苦成家其亡乎，古之為享食也，以觀威儀，省禍福也，故詩曰，兕觥其觩，旨酒思柔，彼交匪傲，萬福來求，今夫子傲，取禍之道也。<AlignEnd Key="2258"/>
<AlignBegin Type="Time" Key="2259" RefId="魯成公十四年七月" Term="魯成公十四年七月"/>秋，宣伯如齊逆女，稱族，尊君命也。<AlignEnd Key="2259"/>
<AlignBegin Type="Time" Key="2260" RefId="魯成公十四年八月" Term="魯成公十四年八月"/>八月，鄭子罕伐許，敗焉，戊戌，鄭伯復伐許，庚子，入其郛，許人平以叔申之封。<AlignEnd Key="2260"/>
<AlignBegin Type="Time" Key="2261" RefId="魯成公十四年九月" Term="魯成公十四年九月"/>九月，僑如以夫人婦姜氏至自齊，舍族，尊夫人也，故君子曰，春秋之稱微而顯，志而晦，婉而成章，盡而不汙，懲惡而勸善，非聖人誰能脩之，衛侯有疾，使孔成子，甯惠子，立敬姒之子衎，以為大子。<AlignEnd Key="2261"/>
<AlignBegin Type="Time" Key="2262" RefId="魯成公十四年十月" Term="魯成公十四年十月"/>冬，十月，衛定公卒，夫人姜氏既哭而息，見大子之不哀也，不內酌飲，歎曰，是夫也，將不唯衛國之敗，其必始於未亡人，烏呼，天禍衛國也，夫吾不獲鱄也，使主社稷，大夫聞之，無不聳懼，孫文子自是不敢舍其重器於衛，盡寘諸戚，而甚善晉大夫。<AlignEnd Key="2262"/>
</doc_content>
</document>
<document filename="ChunQiuZuoZhuan_00147">
<corpus>春秋左氏傳</corpus>
<title>魯成公十五年</title>
<doc_content>
<AlignBegin Type="Time" Key="2263" RefId="魯成公十五年正月" Term="魯成公十五年正月"/>春，會于戚，討曹成公也，執而歸諸京師，書曰，晉侯執曹伯，不及其民也，凡君不道於其民，諸侯討而執之，則曰，某人執某侯，不然則否，諸侯將見子臧於王，而立之，子臧辭曰，前志有之曰，聖達節，次守節，下失節，為君，非吾節也，雖不能聖，敢失守乎，遂逃奔宋。<AlignEnd Key="2263"/>
<AlignBegin Type="Time" Key="2264" RefId="魯成公十五年六月" Term="魯成公十五年六月"/>夏，六月，宋共公卒，楚將北師，子囊曰，新與晉盟而背之，無乃不可乎，子反曰，敵利則進，何盟之有，申叔時老矣，在申，聞之曰，子反必不免，信以守禮，禮以庇身，信禮之亡，欲免得乎，楚子侵鄭，及暴隧，遂侵衛，及首止，鄭子罕侵楚，取新石，欒武子欲報楚，韓獻子曰，無庸，使重其罪，民將叛之，無民孰戰。<AlignEnd Key="2264"/>
<AlignBegin Type="Time" Key="2265" RefId="魯成公十五年八月" Term="魯成公十五年八月"/>秋，八月，葬宋共公，於是華元為右師，魚石為左師，蕩澤為司馬，華喜為司徒，公孫師為司城，向為人為大司寇，鱗朱為少司寇，向帶為大宰，魚府為少宰，蕩澤弱公室，殺公子肥，華元曰，我為右師，君臣之訓，師所司也，今公室卑而不能正，吾罪大矣，不能治官，敢賴寵乎，乃出奔晉，二華，戴族也，司城，莊族也，六官者，皆桓族也，魚石將止華元，魚府曰，右師反必討，是無桓氏也，魚石曰，右師苟獲反，雖許之討，必不敢，且多大功，國人與之，不反，懼桓氏之無祀於宋也，右師討，猶有戌在，桓氏雖亡，必偏，魚石自止華元于河上，請討，許之，乃反，使華喜，公孫師，帥國人攻蕩氏，殺子山，書曰，宋殺大夫山，言背其族也，魚石，向為人，鱗朱，向帶，魚府，出舍於雎上，華元使止之，不可。<AlignEnd Key="2265"/>
<AlignBegin Type="Time" Key="2266" RefId="魯成公十五年十月" Term="魯成公十五年十月"/>冬，十月，華元自止之，不可，乃反，魚府曰，今不從，不得入矣，右師視速而言疾，有異志焉，若不我納，今將馳矣，登丘而望之，則馳聘而從之，則決睢澨，閉門登陴矣，左師，二司寇，二宰，遂出奔楚，華元使向戌為左師，老佐為司馬，樂裔為司寇，以靖國人，晉三郤害伯宗，譖而殺之，及欒弗忌，伯州犁奔楚，韓獻子曰，郤氏其不免乎，善人，天地之紀也，而驟絕之，不亡何待，初，伯宗每朝，其妻必戒之曰，盜憎主人，民惡其上，子好直言，必及於難。<AlignEnd Key="2266"/>
<AlignBegin Type="Time" Key="2267" RefId="魯成公十五年十一月" Term="魯成公十五年十一月"/>十一月，會吳于鍾離，始通吳也，許靈公畏偪于鄭，請遷于楚，辛丑，楚公子申遷許于葉。<AlignEnd Key="2267"/>
</doc_content>
</document>
<document filename="ChunQiuZuoZhuan_00148">
<corpus>春秋左氏傳</corpus>
<title>魯成公十六年</title>
<doc_content>
<AlignBegin Type="Time" Key="2268" RefId="魯成公十六年正月" Term="魯成公十六年正月"/>春，楚子自武城使公子成，以汝陰之田，求成于鄭，鄭叛晉，子駟從楚子盟于武城。<AlignEnd Key="2268"/>
<AlignBegin Type="Time" Key="2269" RefId="魯成公十六年四月" Term="魯成公十六年四月"/>夏，四月，滕文公卒，鄭子罕伐宋，宋將鉏，樂懼，敗諸汋陂，退舍於夫渠，不儆，鄭人覆之，敗諸汋陵，獲將鉏樂懼，宋恃勝也，衛侯伐鄭，至于鳴鴈，為晉故也，晉侯將伐鄭，范文子曰，若逞吾願，諸侯皆叛，晉可以逞，若唯鄭叛，晉國之憂，可立俟也，欒武子曰，不可以當吾世而失諸侯，必伐鄭，乃興師，欒書將中軍，士燮佐之，郤錡將上軍，荀偃佐之，韓厥將下軍，郤至佐新軍，荀罃居守，郤犨如衛，遂如齊，皆乞師焉，欒黶來乞師，孟獻子曰，有勝矣，戊寅，晉師起，鄭人聞有晉師，使告于楚，姚句耳與往，楚子救鄭，司馬將中軍，令尹將左，右尹子辛將右過申，子反入見申叔時，曰，師其何如，對曰，德，刑，詳，義，禮，信，戰之器也，德以施惠，刑以正邪，詳以事神，義以建利，禮以順時，信以守物，民生厚而德正，用利而事節，時順而物成，上下和睦，周旋不逆，求無不具，各知其極，故詩曰，立我烝民，莫匪爾極，是以神降之福，時無災害，民生敦厖，和同以聽，莫不盡力，以從上命，致死以補其闕，此戰之所由克也，今楚內棄其民，而外絕其好，瀆齊盟，而食話言，奸時以動，而疲民以逞，民不知信，進退罪也，人恤所底，其誰致死，子其勉之，吾不復見子矣，姚句耳先歸，子駟問焉，對曰，其行速，過險而不整，速則失志，不整喪列，志失列喪，將何以戰，楚懼不可用也。<AlignEnd Key="2269"/>
<AlignBegin Type="Time" Key="2270" RefId="魯成公十六年五月" Term="魯成公十六年五月"/>五月，晉師濟河，聞楚師將至，范文子欲反，曰，我偽逃楚，可以紓憂，夫合諸侯，非吾所能也，以遺能者，我若群臣輯睦以事君，多矣，武子曰，不可。<AlignEnd Key="2270"/>
<AlignBegin Type="Time" Key="2271" RefId="魯成公十六年六月" Term="魯成公十六年六月"/>六月，晉楚遇於鄢陵，范文子不欲戰，郤至曰，韓之戰，惠公不振旅，箕之役，先軫不反命，邲之師，荀伯不復從，皆晉之恥也，子亦見先君之事矣，今我辟楚，又益恥也，文子曰，吾先君之亟戰也有故，秦狄齊楚皆彊，不盡力，子孫將弱，今三彊服矣，敵楚而已，唯聖人能外內無患，自非聖人，外寧必有內憂，盍釋楚以為外懼乎，甲午，晦，楚晨壓晉軍而陳，軍吏患之，范匄趨進曰，塞井夷灶，陳於軍中而疏行首，晉楚唯天所授，何患焉，文子執戈逐之，曰，國之存亡，天也，童子何知焉，欒書曰，楚師輕窕，固壘而待之，三日必退，退而擊之，必獲勝焉，郤至曰，楚有六間，不可失也，其二卿相惡，王卒以舊，鄭陳而不整，蠻軍而不陳，陳不違晦，在陳而囂，合而加囂，各顧其後，莫有鬥心，舊不必良，以犯天忌，我必克之，楚子登巢車以望晉軍，子重使大宰伯州犁侍于王後，王曰，騁而左右，何也，曰，召軍吏也，皆聚於中軍矣，曰，合謀也，張幕矣，曰，虔卜於先君也，徹幕矣，曰，將發命也，甚囂且塵上矣，曰，將塞井夷灶而為行也，皆乘矣，左右執兵而下矣，曰，聽誓也，戰乎，曰，未可知也，乘而左右皆下矣，曰，戰禱也，伯州犁以公卒告王，苗賁皇在晉侯之側，亦以王卒告，皆曰，國士在，且厚，不可當也，苗賁皇言於晉侯曰，楚之良，在其中軍王族而已，請分良以擊其左右，而三軍萃於王卒，必大敗之，公筮之，史曰，吉，其卦遇復，曰，南國蹙，射其元，王中厥目，國蹙王傷，不敗何待，公從之，有淖於前，乃皆左右，相違於淖，步毅御晉厲公，欒鍼為右，彭名御楚共王，潘黨為右，石首御鄭成公，唐苟為右，欒范以其族夾公行，陷於淖，欒書將載晉侯，鍼曰，書退，國有大任，焉得專之，且侵官，冒也，失官，慢也，離局，姦也，有三罪焉，不可犯也，乃掀公以出於淖，癸巳，潘尪之黨，與養由基，蹲甲而射之，徹七札焉，以示王，曰，君有二臣如此，何憂於戰，王怒曰，大辱國，詰朝，爾射死藝，呂錡夢射月，中之，退入於泥，占之曰，姬姓，日也，異姓，月也，必楚王也，射而中之，退入於泥，亦必死矣，及戰，射共王中目，王召養由基，與之兩矢，使射呂錡，中項伏弢，以一矢復命，郤至三遇楚子之卒，見楚子必下，免冑而趨風，楚子使工尹襄問之以弓，曰，方事之殷也，有韎韋之跗注，君子也，識見不穀而趨，無乃傷乎，郤至見客，免冑承命曰，君之外臣至，從寡君之戎事，以君之靈，間蒙甲冑，不敢拜命，敢告不寧，君命之辱，為事之故，敢肅使者，三肅使者而退，晉韓厥從鄭伯，其御杜溷羅曰，速從之，其御屢顧，不在馬，可及也，韓厥曰，不可以再辱國君，乃止，郤至從鄭伯，其右茀翰胡曰，諜輅之，余從之乘，而俘以下，郤至曰，傷國君有刑，亦止，石首曰，衛懿公唯不去其旗，是以敗於熒，乃內旌於弢中，唐苟謂石首曰，子在君側，敗者壹大，我不如子，子以君免，我請止，乃死，楚師薄於險，叔山冉謂養由基曰，雖君有命，為國故，子必射，乃射，再發盡殪，叔山冉搏人以役，中車折軾，晉師乃止，囚楚公子茷，欒鍼見子重之旌，請曰，楚人謂夫旌，子重之麾也，彼其子重也，日臣之使於楚也，子重問晉國之勇，臣對曰，好以眾整，曰，又何如，臣對曰，好以暇，今兩國治戎，行人不使，不可謂整，臨事而食言，不可謂暇，請攝飲焉，公許之，使行人執榼承飲，造于子重曰，寡君乏使，使鍼御持矛，是以不得犒從者，使某攝飲，子重曰，夫子嘗與吾言於楚，必是故也，不亦識乎，受而飲之，免使者而復鼓，旦而戰，見星未已，子反命軍吏察夷傷，補卒乘，繕甲兵，展車馬，雞鳴而食，唯命是聽，晉人患之，苗賁皇徇曰，蒐乘補卒，秣馬利兵，脩陳固列，蓐食申禱，明日復戰，乃逸楚囚，王聞之，召子反謀，穀陽豎獻飲於子反，子反醉而不能見，王曰，天敗楚也夫，余不可以待，乃宵遁，晉入楚軍，三日穀，范文子立於戎馬之前，曰，君幼，諸臣不佞，何以及此，君其戒之，周書曰，惟命不于常，有德之謂，楚師還，及瑕，王使謂子反曰，先大夫之覆師徒者，君不在，子無以為過，不穀之罪也，子反再拜稽首曰，君賜臣死，死且不朽，臣之卒實奔，臣之罪也，子重復謂子反曰，初隕師徒者，而亦聞之矣，盍圖之，對曰，雖微先大夫有之，大夫命側，側敢不義，側亡君師，敢忘其死，王使止之，弗及而卒，戰之日，齊國佐，高無咎，至于師，衛侯出于衛，公出于壞隤，宣伯通於穆姜，欲去季孟，而取其室，將行，穆姜送公，而使逐二子，公以晉難告，曰，請反而聽命，姜怒，公子偃，公子鉏，趨過指之曰，女不可，是皆君也，公待於壞隤，申宮儆備，設守而後行，是以後，使孟獻子守于公宮。<AlignEnd Key="2271"/>
<AlignBegin Type="Time" Key="2272" RefId="魯成公十六年七月" Term="魯成公十六年七月"/>秋，會干沙隨，謀伐鄭也，宣伯使告郤犨曰，魯侯待于壞隤，以待勝者，郤犨將新軍，且為公族大夫，以主東諸侯，取貨于宣伯，而訴公于晉侯，晉侯不見公，曹人請于晉曰，自我先君宣公即位，國人曰，若之何，憂猶未弭，而又討我寡君，以亡曹國社稷之鎮公子，是大泯曹也，先君無乃有罪乎，若有罪，則君列諸會矣，君唯不遺德刑，以伯諸侯，豈獨遺諸敝邑，敢私布之。<AlignEnd Key="2272"/>
<AlignBegin Type="Time" Key="2273" RefId="魯成公十六年七月" Term="魯成公十六年七月"/>七月，公會尹武公，及諸侯伐鄭，將行，姜又命公如初，公又申守而行，諸侯之師，次于鄭西，我師次于督揚，不敢過鄭，子叔聲伯使叔孫豹請逆于晉師，為食於鄭郊，師逆以至，聲伯四日不食以待之，食使者，而後食，諸侯遷于制田，知武子佐下軍，以諸侯之師侵陳，至于鳴鹿，遂侵蔡未反，諸侯遷于潁上，戊午，鄭子罕宵軍之宋齊，衛皆失軍，曹人復請于晉，晉侯謂子臧，反，吾歸而君，子臧反，曹伯歸，子臧盡致其邑與卿，而不出，宣伯使告郤犨曰，魯之有季孟，猶晉之有欒范也，政令於是乎成，今其謀曰，晉政多門，不可從也，寧事齊楚，有亡而已，蔑從晉矣，若欲得志於魯，請止行父而殺之，我斃蔑也，而事晉，蔑有貳矣，魯不貳，小國必睦，不然，歸必叛矣。<AlignEnd Key="2273"/>
<AlignBegin Type="Time" Key="2274" RefId="魯成公十六年九月" Term="魯成公十六年九月"/>九月，晉人執季文子于苕丘，公還，待于鄆，使子叔聲伯請季孫于晉，郤犨曰，苟去仲孫蔑而止季孫行父，吾與子國，親於公室，對曰，僑如之情，子必聞之矣，若去蔑與行父，是大棄魯國，而罪寡君也，若猶不棄，而惠徼周公之福，使寡君得事晉君，則夫二人者，魯國社稷之臣也，若朝亡之，魯必夕亡，以魯之密邇仇讎，亡而為讎，治之何及，郤犨曰，吾為子請邑，對曰，嬰齊，魯之常隸也，敢介大國，以求厚焉，承寡君之命以請，若得所請，吾子之賜多矣，又何求，范文子謂欒武子曰，季孫於魯，相二君矣，妾不衣帛，馬不食粟，可不謂忠乎，信讒慝而棄忠良，若諸侯何，子叔嬰齊奉君命無私，謀國家不貳，圖其身不忘其君，若虛其請，是棄善人也，子其圖之，乃許魯平，赦季孫。<AlignEnd Key="2274"/>
<AlignBegin Type="Time" Key="2275" RefId="魯成公十六年十月" Term="魯成公十六年十月"/>冬，十月，出叔孫僑如而盟之，僑如奔齊。<AlignEnd Key="2275"/>
<AlignBegin Type="Time" Key="2276" RefId="魯成公十六年十二月" Term="魯成公十六年十二月"/>十二月，季孫及郤犨盟于扈，歸刺公子偃，召叔孫豹于齊而立之，齊聲孟子通僑如，使立於高國之閒，僑如曰，不可以再罪，奔衛，亦閒於卿，晉侯使郤至獻楚捷于周，與單襄公語，驟稱其伐，單子語諸大夫曰，溫季其亡乎，位於七人之下，而求掩其上，怨之所聚，亂之本也，多怨而階亂，何以在位，夏書曰，怨豈在明，不見是圖，將慎其細也，今而明之，其可乎。<AlignEnd Key="2276"/>
</doc_content>
</document>
<document filename="ChunQiuZuoZhuan_00149">
<corpus>春秋左氏傳</corpus>
<title>魯成公十七年</title>
<doc_content>
<AlignBegin Type="Time" Key="2277" RefId="魯成公十七年正月" Term="魯成公十七年正月"/>春，王正月，鄭子駟侵晉虛滑，衛北宮括救晉侵鄭，至于高氏。<AlignEnd Key="2277"/>
<AlignBegin Type="Time" Key="2278" RefId="魯成公十七年五月" Term="魯成公十七年五月"/>夏，五月，鄭大子髡，頑侯獳，為質於楚，楚公子成，公子寅，戍鄭，公會尹武公，單襄公，及諸侯伐鄭，自戲童至于曲洧，晉范文子反自鄢陵，使其祝宗祈死曰，君驕侈而克敵，是天益其疾也，難將作矣，愛我者唯祝我使我速死，無及於難，范氏之福也。<AlignEnd Key="2278"/>
<AlignBegin Type="Time" Key="2279" RefId="魯成公十七年六月" Term="魯成公十七年六月"/>六月，戊辰，士燮卒，乙酉，同盟于柯陵，尋戚之盟也，楚子重救鄭師于首止，諸侯還，齊慶克通于聲孟子，與婦人蒙衣乘輦，而入于閎，鮑牽見之，以告國武子，武子召慶克而謂之，慶克久不出，而告夫人曰，國子謫我，夫人怒，國子相靈公以會高鮑，處守及還，將至，閉門而索客，孟子訴之曰，高鮑將不納君而立公子角，國子知之。<AlignEnd Key="2279"/>
<AlignBegin Type="Time" Key="2280" RefId="魯成公十七年七月" Term="魯成公十七年七月"/>秋，七月，壬寅，刖鮑牽而逐高無咎，無咎奔莒，高弱以盧叛，齊人來召鮑國而立之，初，鮑國去鮑氏而來，為施孝叔臣，施氏卜宰，匡句須吉，施氏之宰，有百室之邑與匡句須邑，使為宰以讓鮑國而致邑焉，施孝叔曰，子實吉，對曰，能與忠良，吉孰大焉，鮑國相施氏忠，故齊人取以為鮑氏，後仲尼曰，鮑莊子之知不如葵，葵猶能衛其足。<AlignEnd Key="2280"/>
<AlignBegin Type="Time" Key="2281" RefId="魯成公十七年十月" Term="魯成公十七年十月"/>冬，諸侯伐鄭。<AlignEnd Key="2281"/>
<AlignBegin Type="Time" Key="2282" RefId="魯成公十七年十月" Term="魯成公十七年十月"/>十月，庚午，圍鄭，楚公子申救鄭，師于汝上。<AlignEnd Key="2282"/>
<AlignBegin Type="Time" Key="2283" RefId="魯成公十七年十一月" Term="魯成公十七年十一月"/>十一月，諸侯還，初，聲伯夢涉洹，或與己瓊瑰食之，泣而為瓊瑰，盈其懷，從而歌之曰，濟洹之水，贈我以瓊瑰，歸乎歸乎，瓊瑰盈吾懷乎，懼不敢占也，還自鄭，壬申，至于貍脤而占之，曰，余恐死，故不敢占也，今眾繁而從余三年矣，無傷也，言之之莫而卒，齊侯使崔杼為大夫，使慶克佐之，帥師圍盧，國佐從諸侯圍鄭，以難請而歸，遂如盧師，殺慶克以穀叛，齊侯與之盟于徐關而復之。<AlignEnd Key="2283"/>
<AlignBegin Type="Time" Key="2284" RefId="魯成公十七年十二月" Term="魯成公十七年十二月"/>十二月，盧降，使國勝告難于晉，待命于清，晉厲公侈，多外嬖，反自鄢陵，欲盡去群大夫而立其左右，胥童以胥克之廢也，怨郤氏，而嬖於厲公，郤錡奪夷陽五田，五亦嬖於厲公，郤犨與長魚矯爭田，執而梏之，與其父母妻子同一轅，既矯，亦嬖於厲公，欒書怨郤至，以其不從己而敗楚師也，欲廢之，使楚公子茷告公曰，此戰也，郤至實召寡君，以東師之未至也，與軍帥之不具也，曰此必敗，吾因奉孫周以事君，公告欒書，書曰，其有焉，不然，豈其死之不恤，而受敵使乎，君盍嘗使諸周而察之，郤至聘于周，欒書使孫周見之，公使覘之信，遂怨郤至，厲公田，與婦人先殺而飲酒，後使大夫殺，郤至奉豕，寺人孟張奪之，郤至，射而殺之，公曰，季子欺余，厲公將作難，胥童曰，必先三郤，族大多怨，去大族不偪，敵多怨有庸，公曰，然郤氏聞之，郤錡欲攻公，曰雖死，君必危，郤至曰，人所以立，信知勇也，信不叛君，知不害民，勇不作亂，失茲三者，其誰與我，死而多怨，將安用之，君實有臣而殺之，其謂君何，我之有罪，吾死後矣，若殺不辜，將失其民，欲安得乎，待命而已，受君之祿，是以聚黨，有黨而爭命，罪孰大焉，壬午，胥童，夷羊五，帥甲八百，將攻郤氏，長魚矯請無用眾，公使清沸魋助之，抽戈結衽而偽訟者，三郤將謀於榭，矯以戈殺駒伯苦成叔於其位，溫季曰，逃威也，遂趨，矯及諸其車，以戈殺之，皆尸諸朝，胥童以甲劫欒書中行偃於朝，矯曰，不殺二子，憂必及君，公曰，一朝而尸三卿，余不忍益也，對曰，人將忍君，臣聞亂在外為姦，在內為軌，御姦以德，御軌以刑，不施而殺，不可謂德，臣偪而不討，不可謂刑，德刑不立，姦軌並至，臣請行，遂出奔狄，公使辭於二子曰，寡人有討於郤氏，郤氏既伏其辜矣，大夫無辱，其復職位，皆再拜稽首曰，君討有罪而免臣於死，君之惠也，二臣雖死，敢忘君德，乃皆歸，公使胥童為卿，公遊于匠麗氏，欒書，中行偃，遂執公焉，召士匄，士匄辭，召韓厥，韓厥辭，曰，昔吾畜於趙氏，孟姬之讒，吾能違兵，古人有言曰，殺老牛莫之敢尸，而況君乎，二三子不能事君，焉用厥也，舒庸人以楚師之敗也，道吳人圍巢，伐駕，圍釐虺，遂恃吳而不設備，楚公子橐師襲舒庸，滅之。<AlignEnd Key="2284"/>
<AlignBegin Type="Time" Key="2285" RefId="魯成公十七年十二月" Term="魯成公十七年十二月"/>閏月，乙卯，晦，欒書中行偃殺胥童，民不與郤氏，胥童道君為亂，故皆書曰，晉殺其大夫。<AlignEnd Key="2285"/>
</doc_content>
</document>
<document filename="ChunQiuZuoZhuan_00150">
<corpus>春秋左氏傳</corpus>
<title>魯成公十八年</title>
<doc_content>
<AlignBegin Type="Time" Key="2286" RefId="魯成公十八年正月" Term="魯成公十八年正月"/>春，王正月，庚申，晉欒書，中行偃，使程滑弒厲公，葬之于翼東門之外，以車一乘，使荀罃，士魴，逆周子于京師而立之，生十四年矣，大夫逆于清原，周子曰，孤始願不及此，雖及此，豈非天乎，抑人之求君，使出命也，立而不從將安用君，二三子用我今日，否亦今日，共而從君，神之所福也，對曰，群臣之願也，敢不唯命是聽，庚午，盟而入，館于伯子同氏辛巳，朝于武宮，逐不臣者七人，周子有兄而無慧，不能辨菽麥，故不可立，齊為慶氏之難故，甲申晦，齊侯使士華免以戈殺國佐于內宮之朝，師逃于夫人之宮，書曰，齊殺其大夫國佐，棄命專殺，以穀叛故也，使清人殺國勝，國弱來奔，王湫奔萊，慶封為大夫，慶佐為司寇，既，齊侯反國弱，使嗣國氏，禮也。<AlignEnd Key="2286"/>
<AlignBegin Type="Time" Key="2287" RefId="魯成公十八年二月" Term="魯成公十八年二月"/>二月，乙酉朔，晉侯悼公即位于朝，始命百官，施舍己責，逮鰥寡，振廢滯，匡乏困，救災患，禁淫慝，薄賦斂，宥罪戾，節器用，時用民，欲無犯，時使魏相，士魴，魏頡，趙武為卿，荀家，荀會，欒黶，韓無忌為公族大夫，使訓卿之子弟，共儉孝弟，使士渥濁為大傅，使脩范武子之法，右行辛為司空，使脩士蒍之法，弁糾御戎，校正屬焉，使訓諸御知義，荀賓為右，司士屬焉，使訓勇力之士，時使卿無共御，立軍尉以攝之，祁奚為中軍尉，羊舌職佐之，魏絳為司馬，張老為候奄，鐸遏寇為上軍尉，籍偃為之司馬，使訓卒乘，親以聽命，程鄭為乘馬御，六騶屬焉，使訓群騶知禮，凡六官之長，皆民譽也，舉不失職，官不易方，爵不踰德，師不陵正，旅不偪師，民無謗言，所以復霸也，公如晉，朝嗣君也。<AlignEnd Key="2287"/>
<AlignBegin Type="Time" Key="2288" RefId="魯成公十八年六月" Term="魯成公十八年六月"/>夏，六月，鄭伯侵宋，及曹門外，遂會楚子伐宋，取朝郟，楚子辛，鄭皇辰，侵城郜，取幽丘，同伐彭城，納宋魚石，向為人，鱗朱，向帶，魚府焉，以三百乘戍之而還，書曰復入，凡去其國，國逆而立之曰入，復其位曰復歸，諸侯納之曰歸，以惡曰復入，宋人患之，西鉏吾曰，何也，若楚人與吾同惡，以德於我，吾固事之也，不敢貳矣，大國無厭，鄙我猶憾，不然，而收吾憎，使贊其政，以間吾釁，亦吾患也，今將崇諸侯之姦，而披其地，以塞夷庚，逞姦而攜服，毒諸侯而懼吳晉，吾庸多矣，非吾憂也，且事晉何為，晉必恤之，公至自晉，晉范宣子來聘，且拜朝也，君子謂晉於是乎有禮。<AlignEnd Key="2288"/>
<AlignBegin Type="Time" Key="2289" RefId="魯成公十八年七月" Term="魯成公十八年七月"/>秋，杞桓公來朝，勞公，且問晉故，公以晉君語之，杞伯於是驟朝于晉，而請為昏。<AlignEnd Key="2289"/>
<AlignBegin Type="Time" Key="2290" RefId="魯成公十八年七月" Term="魯成公十八年七月"/>七月，宋老佐，華喜，圍彭城，老佐卒焉，八月，邾宣公來朝，即位而來見也，築鹿囿，書不時也，己丑，公薨于路寢，言道也。<AlignEnd Key="2290"/>
<AlignBegin Type="Time" Key="2291" RefId="魯成公十八年十一月" Term="魯成公十八年十一月"/>冬‧十一月，楚子重救彭城伐宋，宋華元如晉告急，韓獻子為政，曰，欲求得人，必先勤之，成霸安彊，自宋始矣，晉侯師于台谷以救宋，遇楚師于靡角之谷，楚師還，晉士魴來乞師，季文子問師數於臧武仲，對曰，伐鄭之役，知伯實來，下軍之佐也，今彘季亦佐下軍，如伐鄭可也，事大國無失班爵，而加敬焉禮也，從之。<AlignEnd Key="2291"/>
<AlignBegin Type="Time" Key="2292" RefId="魯成公十八年十二月" Term="魯成公十八年十二月"/>十二月，孟獻子會于虛朾，謀救宋也，宋人辭諸侯，而請師以圍彭城，孟獻子請于諸侯而先歸會葬，丁未，葬我君成公，書順也。<AlignEnd Key="2292"/>
</doc_content>
</document>
<document filename="ChunQiuZuoZhuan_00151">
<corpus>春秋左氏傳</corpus>
<title>魯襄公元年</title>
<doc_content>
<AlignBegin Type="Time" Key="2293" RefId="魯襄公元年二月" Term="魯襄公元年二月"/>春，己亥，圍宋彭城，非宋地，追書也，於是為宋討魚石，故稱宋，且不登叛人也，謂之宋志，彭城降晉，晉人以宋五大夫在彭城者歸，寘諸瓠丘，齊人不會彭城，晉人以為討，二月，齊大子光為質於晉。<AlignEnd Key="2293"/>
<AlignBegin Type="Time" Key="2294" RefId="魯襄公元年五月" Term="魯襄公元年五月"/>夏，五月，晉韓厥，荀偃，帥諸侯之師伐鄭，入其郛，敗其徒兵於洧上，於是東諸侯之師，次于鄫以待晉師，晉師自鄭，以鄫之師侵楚焦夷，及陳，晉侯，衛侯，次于戚，以為之援。<AlignEnd Key="2294"/>
<AlignBegin Type="Time" Key="2295" RefId="魯襄公元年七月" Term="魯襄公元年七月"/>秋，楚子辛救鄭，侵宋呂留，鄭子然侵宋，取犬丘。<AlignEnd Key="2295"/>
<AlignBegin Type="Time" Key="2296" RefId="魯襄公元年九月" Term="魯襄公元年九月"/>九月，邾子來朝，禮也。<AlignEnd Key="2296"/>
<AlignBegin Type="Time" Key="2297" RefId="魯襄公元年十月" Term="魯襄公元年十月"/>冬，衛子叔，晉知武子，來聘，禮也，凡諸侯即位，小國朝之，大國聘焉，以繼好結信，謀事補闕，禮之大者也。<AlignEnd Key="2297"/>
</doc_content>
</document>
<document filename="ChunQiuZuoZhuan_00152">
<corpus>春秋左氏傳</corpus>
<title>魯襄公二年</title>
<doc_content>
<AlignBegin Type="Time" Key="2298" RefId="魯襄公二年正月" Term="魯襄公二年正月"/>春，鄭師侵宋，楚令也，齊侯伐萊，萊人使正輿子，賂夙沙衛以索馬牛，皆百匹，齊師乃還，君子是以知齊靈公之為靈也。<AlignEnd Key="2298"/>
<AlignBegin Type="Time" Key="2299" RefId="魯襄公二年四月" Term="魯襄公二年四月"/>夏，齊姜薨，初，穆姜使擇美檟，以自為櫬，與頌琴，季文子取以葬，君子曰，非禮也，禮無所逆，婦養姑者也，虧姑以成婦，逆莫大焉，詩曰，其惟哲人，告之話言，順德之行，季孫於是為不哲矣，且姜氏，君之妣也，詩曰，為酒為醴，烝畀祖妣，以洽百禮，降福孔偕，齊侯使諸姜宗婦來送葬，召萊子，萊子不會，故晏弱城東陽以偪之，鄭成公疾，子駟請息肩於晉，公曰，楚君以鄭故，親集矢於其目，非異人任，寡人也，若背之，是棄力與言，其誰暱我，免寡人，唯二三子。<AlignEnd Key="2299"/>
<AlignBegin Type="Time" Key="2300" RefId="魯襄公二年七月" Term="魯襄公二年七月"/>秋，七月，庚辰，鄭伯睔卒，於是子罕當國，子駟為政，子國為司馬，晉師侵鄭，諸大夫欲從晉，子駟曰，官命未改，會于戚，謀鄭故也，孟獻子曰，請城虎牢以偪鄭，知武子曰，善鄫之會，吾子聞崔子之言，今不來矣，滕薛小邾之不至，皆齊故也，寡君之憂，不唯鄭，罃將復於寡君，而請於齊，得請而告，吾子之功也，若不得請，事將在齊，吾子之請，諸侯之福也，豈唯寡君賴之，穆叔聘于宋，通嗣君也。<AlignEnd Key="2300"/>
<AlignBegin Type="Time" Key="2301" RefId="魯襄公二年十月" Term="魯襄公二年十月"/>冬，復會于戚，齊崔武子，及滕薛小邾之大夫皆會，知武子之言故也，遂城虎牢，鄭人乃成，楚公子申為右司馬，多受小國之賂，以偪子重，子辛，楚人殺之，故書曰，楚殺其大夫公子申。<AlignEnd Key="2301"/>
</doc_content>
</document>
<document filename="ChunQiuZuoZhuan_00153">
<corpus>春秋左氏傳</corpus>
<title>魯襄公三年</title>
<doc_content>
<AlignBegin Type="Time" Key="2302" RefId="魯襄公三年正月" Term="魯襄公三年正月"/>春，楚子重伐吳，為簡之師，克鳩茲，至于衡山，使鄧廖帥組甲三百，被練三千以侵吳，吳人要而擊之，獲鄧廖，其能免者，組甲八十，被練三百而已，子重歸，既飲至，三日，吳人伐楚，取駕，駕，良邑也，鄧廖，亦楚之良也，君子謂子重於是役也，所獲不如所亡，楚人以是咎子重，子重病之，遂遇心病而卒，公如晉，始朝也。<AlignEnd Key="2302"/>
<AlignBegin Type="Time" Key="2303" RefId="魯襄公三年四月" Term="魯襄公三年四月"/>夏，盟于長樗，孟獻子相，公稽首，知武子曰，天子在，而君辱稽首，寡君懼矣，孟獻子曰，以敝邑介在東表，密邇仇讎，寡君將君是望，敢不稽首，晉為鄭服故，且欲脩吳好，將合諸侯，使士匄告于齊曰，寡君使匄以歲之不易，不虞之不戒，寡君願與一二兄弟相見，以謀不協，請君臨之使，匄乞盟，齊侯欲勿許，而難為不協，乃盟於耏外，祁奚請老，晉侯問嗣焉，稱解狐，其讎也，將立之而卒，又問焉，對曰，午也可，於是羊舌職死矣，晉侯曰，孰可以代之，對曰，赤也可，於是使祁午為中軍尉，羊舌赤佐之，君子謂祁奚於是能舉善矣，稱其讎，不為諂，立其子，不為比，舉其偏，不為黨，商書曰，無偏無黨，王道蕩蕩，其祁奚之謂矣，解狐得舉，祁午得位，伯華得官，建一官而三物成，能舉善也，夫唯善，故能舉其類，詩云，惟其有之，是以似之，祁奚有焉。<AlignEnd Key="2303"/>
<AlignBegin Type="Time" Key="2304" RefId="魯襄公三年六月" Term="魯襄公三年六月"/>六月，公會單頃公及諸侯，己未，同盟于雞澤，晉侯使荀會逆吳子于淮上，吳子不至，楚子辛為令尹，侵欲於小國，陳成公使袁僑如會，求成，晉侯使和組父告于諸侯。<AlignEnd Key="2304"/>
<AlignBegin Type="Time" Key="2305" RefId="魯襄公三年七月" Term="魯襄公三年七月"/>秋，叔孫豹及諸侯之大夫，及陳袁僑盟，陳請服也，晉侯之弟揚干，亂行於曲梁，魏絳戮其僕，晉侯怒謂羊舌赤曰，合諸侯以為榮也，揚干為戮，何辱如之，必殺魏絳，無失也，對曰，絳無貳志，事君不辟難，有罪不逃刑，其將來辭，何辱命焉，言終，魏絳至，授僕人書，將伏劍，士魴，張老，止之，公讀其書曰，日君乏使，使臣斯司馬，臣聞師眾以順為武，軍事有死無犯為敬，君合諸侯，臣敢不敬，君師不武，執事不敬，罪莫大焉，臣懼其死，以及揚干，無所逃罪，不能致訓，至於用鉞，臣之罪重，敢有不從，以怒君心，請歸死於司寇，公跣而出，曰，寡人之言，親愛也，吾子之討，軍禮也，寡人有弟，弗能教訓，使干大命，寡人之過也，子無重寡人之過，敢以為請，晉侯以魏絳為能，以刑佐民矣，反役，與之禮食，使佐新軍，張老為中軍司馬，士富為候奄，楚司馬公子何忌侵陳，陳叛故也，許靈公事楚，不會于雞澤。<AlignEnd Key="2305"/>
<AlignBegin Type="Time" Key="2306" RefId="魯襄公三年十月" Term="魯襄公三年十月"/>冬，晉知武子帥師伐許。<AlignEnd Key="2306"/>
</doc_content>
</document>
<document filename="ChunQiuZuoZhuan_00154">
<corpus>春秋左氏傳</corpus>
<title>魯襄公四年</title>
<doc_content>
<AlignBegin Type="Time" Key="2307" RefId="魯襄公四年正月" Term="魯襄公四年正月"/>春，楚師為陳叛故，猶在繁陽，韓獻子患之，言於朝曰，文王帥殷之叛國，以事紂，唯知時也，今我易之，難哉。<AlignEnd Key="2307"/>
<AlignBegin Type="Time" Key="2308" RefId="魯襄公四年三月" Term="魯襄公四年三月"/>三月，陳成公卒，楚人將伐陳，聞喪乃止，陳人不聽命，臧武仲聞之曰，陳不服於楚必亡，大國行禮焉而不服，在大猶有咎，而況小乎。<AlignEnd Key="2308"/>
<AlignBegin Type="Time" Key="2309" RefId="魯襄公四年四月" Term="魯襄公四年四月"/>夏，楚彭名侵陳，陳無禮故也，穆叔如晉，報知武子之聘也，晉侯享之，金奏肆夏之三，不拜，工歌文王之三，又不拜，歌鹿鳴之三，三拜，韓獻子使行人子員問之，曰，子以君命辱於敝邑，先君之禮，藉之以樂，以辱吾子，吾子舍其大而重，拜其細，敢問何禮也，對曰，三夏，天子所以享元侯也，使臣弗敢與聞，文王，兩君相見之樂也，臣不敢及，鹿鳴，君所以嘉寡君也，敢不拜嘉，四牡，君所以勞使臣也，敢不重拜，皇皇者華，君教使臣曰，必諮於周，臣聞之，訪問於善為咨，咨親為詢，咨禮為度，咨事為諏，咨難為謀，臣獲五善，敢不重拜。<AlignEnd Key="2309"/>
<AlignBegin Type="Time" Key="2310" RefId="魯襄公四年七月" Term="魯襄公四年七月"/>秋，定姒薨，不殯于廟，無櫬，不虞，匠慶謂季文子曰，子為正卿，而小君之喪不成，不終君也，君長，誰受其咎，初，季孫為己樹六檟於蒲圃東門之外，匠慶請木，季孫曰，略，匠慶用蒲圃之檟，季孫不御，君子曰，志所謂多行無禮，必自及也，其是之謂乎。<AlignEnd Key="2310"/>
<AlignBegin Type="Time" Key="2311" RefId="魯襄公四年十月" Term="魯襄公四年十月"/>冬，公如晉聽政，晉侯享公，公請屬鄫，晉侯不許，孟獻子曰，以寡君之密邇於仇讎，而願固事君，無失官命，鄫無賦於司馬，為執事朝夕之命敝邑，敝邑褊小，闕而為罪寡君，寡君是以願借助焉，晉侯許之，楚人使頓間陳，而侵伐之，故陳人圍頓，無終子嘉父使孟樂如晉，因魏莊子納虎豹之皮，以請和諸戎，晉侯曰，戎狄無親而貪，不如伐之，魏絳曰，諸侯新服，陳新來和，將觀於我，我德則睦，否則攜貳，勞師於戎，而楚伐陳，必弗能救，是棄陳也，諸華必叛，戎禽獸也，獲戎失華，無乃不可乎，夏訓有之曰，有窮后羿，公曰，后羿何如，對曰，昔有夏之方衰也，后羿自鉏遷于窮石，因夏民以代夏政，恃其射也，不脩民事，而淫于原獸，棄武羅，伯困，熊髡，尨圉，而用寒浞，寒浞，伯明氏之讒子弟也，伯明后寒棄之，夷羿收之，信而使之，以為己相，浞行媚于內，而施賂于外，愚弄其民，而虞羿于田，樹之詐慝，以取其國家，外內咸服，羿猶不悛，將歸自田，家眾殺而亨之，以食其子，其子不忍食諸，死于窮門，靡奔有鬲氏，浞因羿室，生澆及豷，恃其讒慝詐偽而不德于民，使澆用師，滅斟灌及斟尋氏，處澆于過，處豷于戈，靡自有鬲氏，收二國之燼以滅浞，而立少康，少康滅澆于過，后杼滅豷于戈，有窮由是遂亡，失人故也，昔周辛甲之為大史也，命百官，官箴王闕，於虞人之箴曰，芒芒禹跡，畫為九州，經啟九道，民有寢廟，獸有茂草，各有攸處，德用不擾，在帝夷羿，冒于原獸，忘其國恤，而思其麀牡，武不可重，用不恢于夏家，獸臣司原，取告僕夫，虞箴如是，可不懲乎，於是晉侯好田，故魏絳及之，公曰，然則莫如和戎乎，對曰，和戎有五利焉，戎狄荐居，貴貨易土，土可賈焉，一也，邊鄙不聳，民狎其野，穡人成功，二也，戎狄事晉，四鄰振動，諸侯威懷，三也，以德綏戎，師徒不動，甲兵不頓，四也，鑒于后羿，而用德度，遠至邇安，五也，君其圖之，公說，使魏絳盟諸戎，脩民事，田以時。<AlignEnd Key="2311"/>
<AlignBegin Type="Time" Key="2312" RefId="魯襄公四年十月" Term="魯襄公四年十月"/>冬，十月，邾人，莒人，伐鄫，臧紇救鄫，侵邾，敗于狐駘，國人逆喪者皆髽，魯於是乎始髽，國人誦之曰，臧之狐裘，敗我於狐駘，我君小子，朱儒是使，朱儒朱儒，使我敗於邾。<AlignEnd Key="2312"/>
</doc_content>
</document>
<document filename="ChunQiuZuoZhuan_00155">
<corpus>春秋左氏傳</corpus>
<title>魯襄公五年</title>
<doc_content>
<AlignBegin Type="Time" Key="2313" RefId="魯襄公五年正月" Term="魯襄公五年正月"/>春，公至自晉，王使王叔陳生愬戎于晉，晉人執之，士魴如京師，言王叔之貳於戎也。<AlignEnd Key="2313"/>
<AlignBegin Type="Time" Key="2314" RefId="魯襄公五年四月" Term="魯襄公五年四月"/>夏，鄭子國來聘，通嗣君也，穆叔覿鄫大子于晉，以成屬鄫，書曰，叔孫豹，鄫大子巫，如晉，言比諸魯大夫也，吳子使壽越如晉，辭不會于雞澤之故，且請聽諸侯之好，晉人將為之合諸侯，使魯衛先會吳，且告會期，故孟獻子，孫文子，會吳于善道。<AlignEnd Key="2314"/>
<AlignBegin Type="Time" Key="2315" RefId="魯襄公五年七月" Term="魯襄公五年七月"/>秋，大雩，旱也，楚人討陳叛故，曰，由令尹子辛，實侵欲焉，乃殺之，書曰，楚殺其大夫公子壬夫，貪也，君子謂楚共王於是不刑，詩曰，周道挺挺，我心扃扃，講事不令，集人來定，已則無信，而殺人以逞，不亦難乎，夏書曰，成允成功。<AlignEnd Key="2315"/>
<AlignBegin Type="Time" Key="2316" RefId="魯襄公五年九月" Term="魯襄公五年九月"/>九月，丙午，盟于戚，會吳，且命戍陳也，穆叔以屬鄫為不利，使鄫大夫聽命于會，楚子囊為令尹，范宣子曰，我喪陳矣，楚人討貳，而立子囊，必改行，而疾討陳，陳近于楚，民朝夕急，能無往乎，有陳，非吾事也，無之而後可。<AlignEnd Key="2316"/>
<AlignBegin Type="Time" Key="2317" RefId="魯襄公五年十月" Term="魯襄公五年十月"/>冬，諸侯戍陳，子囊伐陳。<AlignEnd Key="2317"/>
<AlignBegin Type="Time" Key="2318" RefId="魯襄公五年十一月" Term="魯襄公五年十一月"/>十一月，甲午，會于城棣以救之，季文子卒，大夫入斂，公在位，宰庀家器為葬備，無衣帛之妾，無食粟之馬，無藏金玉，無重器備，君子是以知季文子之忠於公室也，相三君矣，而無私積，可不謂忠乎。<AlignEnd Key="2318"/>
</doc_content>
</document>
<document filename="ChunQiuZuoZhuan_00156">
<corpus>春秋左氏傳</corpus>
<title>魯襄公六年</title>
<doc_content>
<AlignBegin Type="Time" Key="2319" RefId="魯襄公六年正月" Term="魯襄公六年正月"/>春，杞桓公卒，始赴以名，同盟故也，宋華弱與樂轡少相狎，長相優，又相謗也，子蕩怒，以弓梏華弱于朝，平公見之，曰，司武而梏於朝，難以勝矣，遂逐之。<AlignEnd Key="2319"/>
<AlignBegin Type="Time" Key="2320" RefId="魯襄公六年四月" Term="魯襄公六年四月"/>夏，宋華弱來奔，司城子罕曰，同罪異罰，非刑也，專戮於朝，罪孰大焉，亦逐子蕩，子蕩射子罕之門曰，幾日而不我從，子罕善之如初。<AlignEnd Key="2320"/>
<AlignBegin Type="Time" Key="2321" RefId="魯襄公六年七月" Term="魯襄公六年七月"/>秋，滕成公來朝，始朝公也，莒人滅鄫，鄫恃賂也。<AlignEnd Key="2321"/>
<AlignBegin Type="Time" Key="2322" RefId="魯襄公六年十月" Term="魯襄公六年十月"/>冬，穆叔如邾，聘且脩平，晉人以鄫故來討曰，何故亡鄫，季武子如晉見，且聽命。<AlignEnd Key="2322"/>
<AlignBegin Type="Time" Key="2323" RefId="魯襄公六年十一月" Term="魯襄公六年十一月"/>十一月，齊侯滅萊，萊恃謀也，於鄭子國之來聘也，四月，晏弱城東陽，而遂圍萊，甲寅，堙之，環城，傅於堞，及杞桓公卒之月，乙未，王湫帥師及正輿子，棠人，軍齊師，齊師大敗之，丁未，入萊，萊共公浮柔奔棠，正輿子王湫奔莒，莒人殺之，四月，陳無宇獻萊宗器于襄公，晏弱圍棠。<AlignEnd Key="2323"/>
<AlignBegin Type="Time" Key="2324" RefId="魯襄公六年十一月" Term="魯襄公六年十一月"/>十一月，丙辰，而滅之，遷萊于郳，高厚，崔杼，定其田。<AlignEnd Key="2324"/>
</doc_content>
</document>
<document filename="ChunQiuZuoZhuan_00157">
<corpus>春秋左氏傳</corpus>
<title>魯襄公七年</title>
<doc_content>
<AlignBegin Type="Time" Key="2325" RefId="魯襄公七年正月" Term="魯襄公七年正月"/>春，郯子來朝，始朝公也。<AlignEnd Key="2325"/>
<AlignBegin Type="Time" Key="2326" RefId="魯襄公七年四月" Term="魯襄公七年四月"/>夏，四月，三卜郊不從，乃免牲，孟獻子曰，吾乃今而後知有卜筮，夫郊祀后稷，以祈農事也，是故啟蟄而郊，郊而後耕，今既耕而卜郊，宜其不從也，南遺為費宰，叔仲昭伯為隧正，欲善季氏，而求媚於南遺，謂遺請城費，吾多與而役，故季氏城費，小邾穆公來朝，亦始朝公也。<AlignEnd Key="2326"/>
<AlignBegin Type="Time" Key="2327" RefId="魯襄公七年七月" Term="魯襄公七年七月"/>秋，季武子如衛，報子叔之聘，且辭緩報，非貳也。<AlignEnd Key="2327"/>
<AlignBegin Type="Time" Key="2328" RefId="魯襄公七年十月" Term="魯襄公七年十月"/>冬，十月，晉韓獻子告老，公族穆子有廢疾，將立之，辭曰，詩曰，豈不夙夜，謂行多露，又曰，弗躬弗親，庶民弗信，無忌不才，讓其可乎，請立起也，與田蘇游，而曰好仁，詩曰，靖共爾位，好是正直，神之聽之，介爾景福，恤民為德，正直為正，正曲為直，參和為仁，如是則神聽之，介福降之，立之，不亦可乎，庚戌，使宣子朝，遂老，晉侯謂韓無忌仁，使掌公族大夫，衛孫文子來聘，且拜武子之言，而尋孫桓子之盟，公登亦登，叔孫穆子相，趨進曰，諸侯之會，寡君未嘗後衛君，今吾子不後寡君，寡君未知所過，吾子其少安，孫子無辭，亦無悛容，穆叔曰，孫子必亡，為臣而君，過而不悛，亡之本也，詩曰，退食自公，委蛇委蛇，謂從者也，衡而委蛇必折，楚子囊圍陳，會于鄬以救之，鄭僖公之為大子也，於成之十六年，與子罕適晉，不禮焉，又與子豐適楚，亦不禮焉，及其元年，朝于晉，子豐欲愬諸晉而廢之，子罕止之，及將會于鄬，子駟相，又不禮焉，侍者諫，不聽，又諫，殺子，及鄵，子駟使賊夜弒僖公，而以瘧疾赴于諸侯，簡公生五年，奉而立之，陳人患楚，慶虎，慶寅，謂楚人曰，吾使公子黃往而執之，楚人從之，二慶使告陳侯于會曰，楚人執公子黃矣，君若不來，群臣不忍社稷宗廟，懼有二圖，陳侯逃歸。<AlignEnd Key="2328"/>
</doc_content>
</document>
<document filename="ChunQiuZuoZhuan_00158">
<corpus>春秋左氏傳</corpus>
<title>魯襄公八年</title>
<doc_content>
<AlignBegin Type="Time" Key="2329" RefId="魯襄公八年正月" Term="魯襄公八年正月"/>春，公如晉朝，且聽朝聘之數，鄭群公子以僖公之死也，謀子駟，子駟先之。<AlignEnd Key="2329"/>
<AlignBegin Type="Time" Key="2330" RefId="魯襄公八年四月" Term="魯襄公八年四月"/>夏，四月，庚辰，辭殺子狐，子熙，子侯，子丁，孫擊，孫惡，出奔衛，庚寅，鄭子國，子耳，侵蔡，獲蔡司馬公子燮，鄭人皆喜，唯子產不順，曰，小國無文德而有武功，禍莫大焉，楚人來討，能勿從乎，從之，晉師必至，晉楚伐鄭，自今鄭國，不四五年，弗得寧矣，子國怒之，曰，爾何知，國有大命，而有正卿，童子言焉，將為戮矣。<AlignEnd Key="2330"/>
<AlignBegin Type="Time" Key="2331" RefId="魯襄公八年五月" Term="魯襄公八年五月"/>五月，甲辰，會于邢丘，以命朝聘之數，使諸侯之大夫聽命，季孫宿，齊高厚，宋向戌，衛甯殖，邾大夫會之，鄭伯獻捷于會，故親聽命，大夫不書，尊晉侯也，莒人伐我東鄙，以疆鄫田。<AlignEnd Key="2331"/>
<AlignBegin Type="Time" Key="2332" RefId="魯襄公八年九月" Term="魯襄公八年九月"/>秋，九月，大雩，旱也。<AlignEnd Key="2332"/>
<AlignBegin Type="Time" Key="2333" RefId="魯襄公八年十月" Term="魯襄公八年十月"/>冬，楚子囊伐鄭，討其侵蔡也，子駟，子國，子耳，欲從楚，子孔，子蟜，子展，欲待晉，子駟曰，周詩有之曰，俟河之清，人壽幾何，兆云詢多，職競作羅，謀之多族，民之多違，事滋無成，民急矣，姑從楚以紓吾民，晉師至，吾又從之，敬共幣帛，以待來者，小國之道也，犧牲玉帛，待於二竟，以待彊者，而庇民焉，寇不為害，民不罷病，不亦可乎，子展曰，小所以事大，信也，小國無信，兵亂日至，亡無日矣，五會之信，今將背之，雖楚救我，將安用之，親我無成，鄙我是欲，不可從也，不如待晉，晉君方明，四軍無闕，八卿和睦，必不棄鄭，楚師遼遠，糧食將盡，必將速歸，何患焉，舍之聞之，杖莫如信，完守以老楚，杖信以待晉，不亦可乎，子駟曰，詩云，謀夫孔多，是用不集，發言盈庭，誰敢執其咎，如匪行邁謀，是用不得于道，請從楚，騑也受其咎，乃及楚平，使王子伯駢告于晉曰，君命敝邑，脩而車賦，儆而師徒，以討亂略，蔡人不從，敝邑之人，不敢寧處，悉索敝賦，以討于蔡，獲司馬燮，獻于邢丘，今楚來討曰，女何故稱兵于蔡，焚我郊保，馮陵我城郭，敝邑之眾，夫婦男女，不遑啟處，以相救也，翦焉傾覆，無所控告，民死亡者，非其父兄，即其子弟，夫人愁痛，不知所庇，民知窮困，而受盟于楚，孤也與其二三臣，不能禁止，不敢不告，知武子使行人子員對之曰，君有楚命，亦不使一介行李，告于寡君，而即安于楚，君之所欲也，誰敢違君，寡君將帥諸侯以見于城下，唯君圖之，晉范宣子來聘，且拜公之辱，告將用師于鄭，公享之，宣子賦摽有梅，季武子曰，誰敢哉，今譬於草木，寡君在君，君之臭味也，歡以承命，何時之有，武子賦角弓，賓將出，武子賦彤弓，宣子曰，城濮之役，我先君文公獻功于衡雍，受彤弓于襄王，以為子孫藏，匄也，先君守官之嗣也，敢不承命，君子以為知禮。<AlignEnd Key="2333"/>
</doc_content>
</document>
<document filename="ChunQiuZuoZhuan_00159">
<corpus>春秋左氏傳</corpus>
<title>魯襄公九年</title>
<doc_content>
<AlignBegin Type="Time" Key="2334" RefId="魯襄公九年正月" Term="魯襄公九年正月"/>春，宋災，樂喜為司城，以為政，使伯氏司里，火所未至，徹小屋，塗大屋，陳畚挶，具綆缶，備水器，量輕重，蓄水潦，積土塗，巡丈城，繕守備，表火道，使華臣具正徒，令隧正，納郊保，奔火所，使華閱討右官，官庀其司，向戌討左，亦如之，使樂遄庀刑器，亦如之，使皇鄖命校正出馬，工正出車，備甲兵，庀武守，使西鉏吾庀府守，令司宮巷伯儆宮，二師令四鄉正敬享，祝宗用馬于四墉，祀盤庚于西門之外，晉侯問於士弱曰，吾聞之，宋災，於是乎知有天道，何故，對曰，古之火正，或食於心，或食於咮，以出內火，是故咮為鶉火，心為大火，陶唐氏之火正閼伯，居商丘，祀大火，而火紀時焉，相土因之，故商主大火，商人閱其禍敗之釁，必始於火，是以日知其有天道也，公曰，可必乎，對曰，在道，國亂無象，不可知也。<AlignEnd Key="2334"/>
<AlignBegin Type="Time" Key="2335" RefId="魯襄公九年四月" Term="魯襄公九年四月"/>夏，季武子如晉，報宣子之聘也，穆姜薨於東宮，始往而筮之，遇艮之八，史曰，是謂艮之隨，隨其出也，君必速出，姜曰，亡，是於周易，曰，隨元亨利貞，咎，元，體之長也，亨，嘉之會也，利，義之和也，貞，事之幹也，體仁足以長人，嘉德足以合禮，利物足以和義，貞固足以幹事，然故不可誣也，是以雖隨咎，今我婦人而與於亂，固在下位，而有不仁，不可謂元，不靖國家，不可謂亨，作而害身，不可謂利，棄位而姣，不可謂貞，有四德者，隨而無咎，我皆無之，豈隨也哉，我則取惡，能無咎乎，必死於此，弗得出矣，秦景公使士雃乞師于楚，將以伐晉，楚子許之，子囊曰，不可，當今吾不能與晉爭，晉君類能而使之，舉不失選，官不易方，其卿讓於善，其大夫不失守，其士競於教，其庶人力於農穡，商工皁隸，不知遷業，韓厥老矣，知罃稟焉，以為政，范匄少於中行偃而上之，使佐中軍，韓起少於欒黶，而欒黶士魴上之，使佐上軍，魏絳多功，以趙武為賢而為之佐，君明臣忠，上讓下競，當是時也，晉不可敵，事之而後可，君其圖之，王曰，吾既許之矣，雖不及晉，必將出師。<AlignEnd Key="2335"/>
<AlignBegin Type="Time" Key="2336" RefId="魯襄公九年七月" Term="魯襄公九年七月"/>秋，楚子師于武城，以為秦援，秦人侵晉，晉饑，弗能報也。<AlignEnd Key="2336"/>
<AlignBegin Type="Time" Key="2337" RefId="魯襄公九年十月" Term="魯襄公九年十月"/>冬，十月，諸侯伐鄭，庚午，季武子，齊崔杼，宋皇鄖，從荀罃，士匄，門于鄟門，衛北宮括，曹人，邾人，從荀偃，韓起，門于師之梁，滕人，薛人，從欒黶，士魴，門于北門，杞人，郳人，從趙武，魏絳，斬行栗，甲戌，師于氾，令於諸侯曰，脩器備，盛餱糧，歸老幼，居疾于虎牢，肆眚圍鄭，鄭人恐，乃行成，中行獻子曰，遂圍之，以待楚人之救也，而與之戰，不然無成，知武子曰，許之盟而還師，以敝楚人，吾三分四軍，與諸侯之銳，以逆來者，於我未病，楚不能矣，猶愈於戰，暴骨以逞，不可以爭，大勞未艾，君子勞心，小人勞力，先王之制也，諸侯皆不欲戰，乃許鄭成。<AlignEnd Key="2337"/>
<AlignBegin Type="Time" Key="2338" RefId="魯襄公九年十一月" Term="魯襄公九年十一月"/>十一月，己亥，同盟于戲，鄭服也，將盟，鄭六卿公子騑，公子發，公子嘉，公孫輒，公孫蠆，公孫舍之，及其大夫門子皆從鄭伯，晉士莊子為載書，曰，自今日既盟之後，鄭國而不唯晉命是聽，而或有異志者，有如此盟，公騑趨進曰，天禍鄭國，使介居二大國之閒，大國不加德音，而亂以要之，使其鬼神不獲歆其禋祀，其民人不獲享其土利，夫婦辛苦墊隘，無所底告，自今日既盟之後，鄭國而不唯有禮與彊，可以庇民者是從，而敢有異志者，亦如之，荀偃曰，改載書，公孫舍之曰，昭大神要言焉，若可改也，大國亦可叛也，知武子謂獻子曰，我實不德，而要人以盟，豈禮也哉，非禮何以主盟，姑盟而退，脩德息師而來，終必獲鄭，何必今日，我之不德，民將棄我，豈唯鄭，若能休和，遠人將至，何恃於鄭，乃盟而還，晉人不得志於鄭，以諸侯復伐之。<AlignEnd Key="2338"/>
<AlignBegin Type="Time" Key="2339" RefId="魯襄公九年十二月" Term="魯襄公九年十二月"/>十二月，癸亥，門其三門，閏月，戊寅，濟于陰阪，侵鄭，次于陰口而還，子孔曰，晉師可擊也，師老而勞，且有歸志，必大克之，子展曰，不可，公送晉侯，晉侯以公宴于河上，問公年，季武子對曰，會于沙隨之歲，寡君以生，晉侯曰，十二年矣，是謂一終，一星終也，國君十五而生子，冠而生子，禮也，君可以冠矣，大夫盍為冠具，武子對曰，君冠，必以祼享之禮行之，以金石之樂節之，以先君之祧處之，今寡君在行，未可具也，請及兄弟之國，而假備焉，晉侯曰，諾，公還及衛，冠于成公之廟，假鍾磬焉，禮也，楚子伐鄭，子駟將及楚平，子孔，子蟜，曰，與大國盟，口血未乾而背之，可乎，子駟，子展，曰，吾盟固云唯彊是從，今楚師至，晉不我救，則楚彊矣，盟誓之言，豈敢背之，且要盟無質，神弗臨也，所臨唯信，信者言之瑞也，善之主也，是故臨之，明神不蠲要盟，背之可也，乃及楚平，公子罷戎入盟，同盟于中分，楚莊夫人卒，王未能定鄭而歸，晉侯歸，謀所以息民，魏絳請施舍，輸積聚以貸，自公以下，苟有積者，盡出之，國無滯積，亦無困人，公無禁利，亦無貪民，祈以幣更，賓以特牲，器用不作，車服從給，行之期年，國乃有節，三駕而楚不能與爭。<AlignEnd Key="2339"/>
</doc_content>
</document>
<document filename="ChunQiuZuoZhuan_00160">
<corpus>春秋左氏傳</corpus>
<title>魯襄公十年</title>
<doc_content>
<AlignBegin Type="Time" Key="2340" RefId="魯襄公十年正月" Term="魯襄公十年正月"/>春，會于柤，會吳子壽夢也。<AlignEnd Key="2340"/>
<AlignBegin Type="Time" Key="2341" RefId="魯襄公十年三月" Term="魯襄公十年三月"/>三月，癸丑，齊高厚相大子光，以先會諸侯于鍾離，不敬，士莊子曰，高子相大子以會諸侯，將社稷是衛，而皆不敬，棄社稷也，其將不免乎。<AlignEnd Key="2341"/>
<AlignBegin Type="Time" Key="2342" RefId="魯襄公十年四月" Term="魯襄公十年四月"/>夏，四月，戊午，會于柤，晉荀偃，士匄，請伐偪陽而封宋向戌焉，荀罃曰，城小而固，勝之不武，弗勝為笑，固請，丙寅，圍之，弗克，孟氏之臣秦堇父，輦重如役，偪陽人啟門，諸侯之士門焉，縣門發，郰人紇抉之，以出門者，狄虒彌建大車之輪，而蒙之以甲，以為櫓，左執之，右拔戟，以成一隊，孟獻子曰，詩所謂有力如虎者也，主人縣布，堇父登之，及堞而絕之，隊則又縣之，蘇而復上者三，主人辭焉，乃退，帶其斷以徇於軍三日，諸侯之師，久於偪陽，荀偃，士匄，請於荀罃曰，水潦將降，懼不能歸，請班師，知伯怒，投之以机，出於其間曰，女成二事而後告余，余恐亂命，以不女違，女既勤君而興諸侯，牽帥老夫，以至于此，既無武守，而又欲易余罪，曰是實班師，不然克矣，余羸老也，可重任乎，七日不克，必爾乎取之。<AlignEnd Key="2342"/>
<AlignBegin Type="Time" Key="2343" RefId="魯襄公十年五月" Term="魯襄公十年五月"/>五月，庚寅，荀偃，士匄，帥卒攻偪陽，親受矢石，甲午，滅之，書曰，遂滅偪陽，言自會也，以與向戌，向戌辭曰，君若猶辱鎮撫宋國，而以偪陽光啟寡君，群臣安矣，其何貺如之，若專賜臣，是臣興諸侯以自封也，其何罪大焉，敢以死請，乃予宋公，宋公享晉侯于楚丘，請以桑林，荀罃辭，荀偃，士匄，曰，諸侯宋魯，於是觀禮，魯有禘樂，賓祭用之，宋以桑林享君，不亦可乎，舞師題以旌夏，晉侯懼而退，入于房，去旌，卒享而還，及著雍，疾，卜，桑林見，荀偃，士匄，欲奔請禱焉，荀罃不可曰，我辭禮矣，彼則以之，猶有鬼神，於彼加之，晉侯有間，以偪陽子歸，獻于武宮，謂之夷俘，偪陽，妘姓也，使周內史選其族嗣，納諸霍人，禮也，師歸，孟獻子以秦堇父為右，生秦丕茲，事仲尼。<AlignEnd Key="2343"/>
<AlignBegin Type="Time" Key="2344" RefId="魯襄公十年六月" Term="魯襄公十年六月"/>六月，楚子囊，鄭子耳，伐宋，師于訾毋，庚午，圍宋門于桐門，晉荀罃伐秦，報其侵也，衛侯救宋，師于襄牛，鄭子展曰，必伐衛，不然，是不與楚也，得罪於晉，又得罪於楚，國將若之何，子駟曰，國病矣，子展曰，得罪於二大國必亡，病不猶愈於亡乎，諸大夫皆以為然，故鄭皇耳帥師侵衛，楚令也，孫文子卜追之，獻兆於定姜，姜氏問繇曰，兆如山陵，有夫出征，而喪其雄，姜氏曰，征者喪雄，禦寇之利也，大夫圖之，衛人追之，孫蒯獲鄭皇耳于犬丘。<AlignEnd Key="2344"/>
<AlignBegin Type="Time" Key="2345" RefId="魯襄公十年七月" Term="魯襄公十年七月"/>秋，七月，楚子囊，鄭子耳，伐我西鄙，還圍蕭。<AlignEnd Key="2345"/>
<AlignBegin Type="Time" Key="2346" RefId="魯襄公十年八月" Term="魯襄公十年八月"/>八月，丙寅，克之。<AlignEnd Key="2346"/>
<AlignBegin Type="Time" Key="2347" RefId="魯襄公十年九月" Term="魯襄公十年九月"/>九月，子耳侵宋北鄙，孟獻子曰，鄭其有災乎，師競已甚，周猶不堪競，況鄭乎，有災，其執政之三士乎，莒人間諸侯之有事也，故伐我東鄙，諸侯伐鄭，齊崔杼使大子光先至于師，故長於滕，己酉，師于牛首，初子駟與尉止有爭，將禦諸侯之師，而黜其車，尉止獲，又與之爭，子駟抑尉止曰，爾車非禮也，遂弗使獻，初，子駟為田洫，司氏，堵氏，侯氏，子師氏，皆喪田焉，故五族聚群不逞之人，因公子之徒以作亂，於是子駟當國，子國為司馬，子耳為司空，子孔為司徒。<AlignEnd Key="2347"/>
<AlignBegin Type="Time" Key="2348" RefId="魯襄公十年十月" Term="魯襄公十年十月"/>冬，十月，戊辰，尉止，司臣，侯晉，堵女父，子師僕，帥賊以入，晨攻執政于西宮之朝，殺子駟，子國，子耳，劫鄭伯，以如北宮，子孔知之，故不死，書曰盜，言無大夫焉，子西聞盜，不儆而出，尸而追盜，盜入於北宮，乃歸授甲，臣妾多逃，器用多喪，子產聞盜為門者，庀群司，閉府庫，慎閉藏，完守備，成列而後出，兵車十七乘，尸而攻盜於北宮，子蟜帥國人助之，殺尉止，子師僕，盜眾盡死，侯晉奔晉，堵女父，司臣，尉翩，司齊，奔宋，子孔當國，為載書，以位序聽政辟，大夫諸司門子弗順，將誅之，子產止之，請為之焚書，子孔不可，曰，為書以定國，眾怒而焚之，是眾為政也，國不亦難乎，子產曰，眾怒難犯，專欲難成，合二難以安國，危之道也，不如焚書以安眾，子得所欲，眾亦得安，不亦可乎，專欲無成，犯眾興禍，子必從之，乃焚書於倉門之外，眾而後定，諸侯之師，城虎牢而戍之，晉師城梧及制，士魴，魏絳，戍之，書曰，戍鄭虎牢，非鄭地也，言將歸焉，鄭及晉平，楚子囊救鄭。<AlignEnd Key="2348"/>
<AlignBegin Type="Time" Key="2349" RefId="魯襄公十年十一月" Term="魯襄公十年十一月"/>十一月，諸侯之師還鄭而南，至於陽陵，楚師不退，知武子欲退，曰，今我逃楚，楚必驕，驕則可與戰矣，欒黶曰，逃楚，晉之恥也，合諸侯以益恥，不如死，我將獨進，師遂進，己亥，與楚師夾潁而軍，子蟜曰，諸侯既有成行，必不戰矣，從之將退，不從亦退，退楚必圍我，猶將退也，不如從楚，亦以退之，霄涉潁，與楚人盟，欒黶欲伐鄭師，荀罃不可，曰，我實不能禦楚，又不能庀鄭，鄭何罪，不如致怨焉而還，今伐其師，楚必救之，戰而不克，為諸侯笑 ，克不可命，不如還也，丁未，諸侯之師還，侵鄭北鄙而歸，楚人亦還，王叔陳生與伯輿爭政，王右伯輿，王叔陳生怒而出奔，及河，王復之，殺史狡以說焉，不入，遂處之，晉侯使士匄平王室，王叔與伯輿訟焉，王叔之宰，與伯輿之大夫瑕禽，坐獄於王庭，士匄聽之，王叔之宰曰，篳門閨竇之人，而皆陵其上，其難為上矣，瑕禽曰，昔平王東遷，吾七姓從王，牲用備具，王賴之，而賜之騂旄之盟，曰，世世無失職，若篳門閨竇，其能來東底乎，且王何賴焉，今自王叔之相也，政以賄成，而刑放於寵，官之師旅，不勝其富，吾能無篳門閨竇乎，唯大國圖之，下而無直，則何謂正矣，范宣子曰，天子所右，寡君亦右之，所左亦左之，使王叔氏與伯輿合要，王叔氏不能舉其契，王叔奔晉，不書，不告也，單靖公為卿士，以相王室。<AlignEnd Key="2349"/>
</doc_content>
</document>
<document filename="ChunQiuZuoZhuan_00161">
<corpus>春秋左氏傳</corpus>
<title>魯襄公十一年</title>
<doc_content>
<AlignBegin Type="Time" Key="2350" RefId="魯襄公十一年正月" Term="魯襄公十一年正月"/>春，季武子將作三軍，告叔孫穆子曰，請為三軍，各征其軍，穆子曰，政將及子，子必不能，武子固請之，穆子曰，然則盟諸，乃盟諸僖閎，詛諸五父之衢。<AlignEnd Key="2350"/>
<AlignBegin Type="Time" Key="2351" RefId="魯襄公十一年正月" Term="魯襄公十一年正月"/>正月，作三軍，三分公室，而各有其一，三子各毀其乘，季氏使其乘之人，以其役邑入者無征，不入者倍征，孟氏使半為臣，若子若弟，叔孫氏使盡為臣，不然不舍，鄭人患晉楚之故，諸大夫曰，不從晉，國幾亡，楚弱於晉，晉不吾疾也，晉疾，楚將辟之，何為而使晉師致死於我，楚弗敢敵，而後可固與也，子展曰，與宋為惡，諸侯必至，吾從之盟，楚師至，吾又從之，則晉怒甚矣，晉能驟來楚將不能，吾乃固與晉，大夫說之，使疆場之司，惡於宋，宋向戌侵鄭，大獲，子展曰，師而伐宋可矣，若我伐宋，諸侯之伐我必疾，吾乃聽命焉，且告於楚，楚師至，吾乃與之盟，而重賂晉師，乃免矣。<AlignEnd Key="2351"/>
<AlignBegin Type="Time" Key="2352" RefId="魯襄公十一年四月" Term="魯襄公十一年四月"/>夏，鄭子展侵宋。<AlignEnd Key="2352"/>
<AlignBegin Type="Time" Key="2353" RefId="魯襄公十一年四月" Term="魯襄公十一年四月"/>四月，諸侯伐鄭，己亥，齊太子光，宋向戌，先至于鄭，門于東門，其莫，晉荀罃至于西郊，東侵舊許，衛孫林父侵其北鄙。<AlignEnd Key="2353"/>
<AlignBegin Type="Time" Key="2354" RefId="魯襄公十一年六月" Term="魯襄公十一年六月"/>六月，諸侯會于北林，師于向右，還次于瑣，圍鄭，觀兵于南門，西濟于濟隧，鄭人懼，乃行成。<AlignEnd Key="2354"/>
<AlignBegin Type="Time" Key="2355" RefId="魯襄公十一年七月" Term="魯襄公十一年七月"/>秋，七月，同盟于亳，范宣子曰，不慎，必失諸侯，諸侯道敝而無成，能無貳乎，乃盟，載書曰，凡我同盟，毋薀年，毋壅利，毋保姦，毋留慝，救災患，恤禍亂，同好惡，獎王室，或間茲命，司慎司盟，名山名川，群神群祀，先王先公，七姓十二國之祖，明神殛之，俾失其民，隊命亡氏，踣其國家，楚子囊乞旅于秦，秦右大夫詹帥師從楚子，將以伐鄭，鄭伯逆之，丙子，伐宋。<AlignEnd Key="2355"/>
<AlignBegin Type="Time" Key="2356" RefId="魯襄公十一年九月" Term="魯襄公十一年九月"/>九月，諸侯悉師以復伐鄭，鄭人使良霄，大宰石蓖，如楚，告將服于晉，曰，孤以社稷之故，不能懷君，君若能以玉帛綏晉，不然，則武震以攝威之，孤之願也，楚人執之，書曰行人，言使人也，諸侯之師觀兵于鄭東門，鄭人使王子伯駢行成，甲戌，晉趙武入盟鄭伯。<AlignEnd Key="2356"/>
<AlignBegin Type="Time" Key="2357" RefId="魯襄公十一年十月" Term="魯襄公十一年十月"/>冬，十月，丁亥，鄭子展出盟晉侯。<AlignEnd Key="2357"/>
<AlignBegin Type="Time" Key="2358" RefId="魯襄公十一年十二月" Term="魯襄公十一年十二月"/>十二月，戊寅，會于蕭魚，庚辰，赦鄭囚，皆禮而歸之，納斥候，禁侵掠，晉侯使叔肸告于諸侯，公使臧孫紇對曰，凡我同盟，小國有罪，大國致討，苟有以藉手，鮮不赦宥，寡君聞命矣，鄭人賂晉侯以師悝，師觸，師蠲，廣車，軘車，淳十五乘，甲兵備，凡兵車百乘，歌鐘二肆，及其鎛磬，女樂二八，晉侯以樂之半賜魏絳，曰，子教寡人，和諸戎狄，以正諸華，八年之中，九合諸侯，如樂之和，無所不諧，請與子樂之，辭曰，夫和戎狄，國之福也，八年之中，九合諸侯，諸侯無慝，君之靈也，二三子之勞也，臣何力之有焉，抑臣願君安其樂而思其終也，詩曰，樂只君子，殿天子之邦，樂只君子，福祿攸同，便蕃左右，亦是帥從，夫樂以安德，義以處之，禮以行之，信以守之，仁以厲之，而後可以殿邦國，同福祿，來遠人，所謂樂也，書曰，居安思危，思則有備，有備無患，敢以此規，公曰，子之教，敢不承命，抑微子，寡人無以待戎，不能濟河，夫賞，國之典也，藏在盟府，不可廢也，子其受之，魏絳於是乎始有金石之樂，禮也，秦庶長鮑，庶長武，帥師伐晉，以救鄭，鮑先入晉地，士魴禦之，少秦師而弗設備，壬午，武濟自輔氏，與鮑交伐晉師，己丑，秦晉戰于櫟，晉師敗績，易秦故也。<AlignEnd Key="2358"/>
</doc_content>
</document>
<document filename="ChunQiuZuoZhuan_00162">
<corpus>春秋左氏傳</corpus>
<title>魯襄公十二年</title>
<doc_content>
<AlignBegin Type="Time" Key="2359" RefId="魯襄公十二年正月" Term="魯襄公十二年正月"/>春，莒人伐我東鄙，圍台，季武子救台，遂入鄆，取其鐘以為公盤。<AlignEnd Key="2359"/>
<AlignBegin Type="Time" Key="2360" RefId="魯襄公十二年四月" Term="魯襄公十二年四月"/>夏，晉士魴來聘，且拜師。<AlignEnd Key="2360"/>
<AlignBegin Type="Time" Key="2361" RefId="魯襄公十二年七月" Term="魯襄公十二年七月"/>秋，吳子壽夢卒，臨於周廟，禮也，凡諸侯之喪，異姓臨於外，同姓於宗廟，同宗於祖廟，同族於禰廟，是故魯為諸姬，臨於周廟，為邢，凡，蔣，茅，胙，祭，臨於周公之廟。<AlignEnd Key="2361"/>
<AlignBegin Type="Time" Key="2362" RefId="魯襄公十二年十月" Term="魯襄公十二年十月"/>冬，楚子囊，秦庶長無地，伐宋，師于楊梁，以報晉之取鄭也，靈王求后于齊，齊侯問對於晏桓子，桓子對曰，先王之禮辭有之，天子求后於諸侯，諸侯對曰，夫婦所生若而人，妾婦之子若而人，無女而有姊妹，及姑姊妹，則曰，先守某公之遺女若而人，齊侯許昏，王使陰里逆之，公如晉，朝，且拜士魴之辱，禮也，秦嬴歸于楚，楚司馬子庚聘于秦，為夫人寧，禮也。<AlignEnd Key="2362"/>
</doc_content>
</document>
<document filename="ChunQiuZuoZhuan_00163">
<corpus>春秋左氏傳</corpus>
<title>魯襄公十三年</title>
<doc_content>
<AlignBegin Type="Time" Key="2363" RefId="魯襄公十三年正月" Term="魯襄公十三年正月"/>春，公至自晉，孟獻子書勞于廟，禮也。<AlignEnd Key="2363"/>
<AlignBegin Type="Time" Key="2364" RefId="魯襄公十三年四月" Term="魯襄公十三年四月"/>夏，邿亂，分為三師救邿，遂取之，凡書取，言易也，用大師焉曰滅，弗地曰入，荀罃，士魴，卒，晉侯蒐于綿上以治兵，使士匄將中軍，辭曰，伯游長，昔臣習於知伯，是以佐之，非能賢也，請從伯游，荀偃將中軍，士匄佐之，使韓起將上軍，辭以趙武，又使欒黶辭曰，臣不如韓起，韓起願上趙武，君其聽之，使趙武將上軍，韓起佐之，欒黶將下軍，魏絳佐之，新軍無帥，晉侯難其人，使其什吏，率其卒乘官屬，以從於下軍，禮也，晉國之民，是以大和，諸侯遂睦，君子曰，讓，禮之主也，范宣子讓，其下皆讓，欒黶為汰，弗敢違也，晉國以平，數世賴之，刑善也夫，一人刑善，百姓休和，可不務乎，書曰，一人有慶，兆民賴之，其寧惟永，其是之謂乎，周之興也，其詩曰，儀刑文王，萬邦作孚，言刑善也，及其衰也，其詩曰，大夫不均，我從事獨賢，言不讓也，世之治也，君子尚能而讓其下，小人農力以事其上，是以上下有禮，而讒慝黜遠，由不爭也，謂之懿德，及其亂也，君子稱其功以加小人，小人伐其技以馮君子，是以上下無禮，亂虐並生，由爭善也，謂之昏德，國家之敝，恆必由之，楚子疾，告大夫曰，不穀不德，少主社稷，生十年而喪先君，未及習師保之教訓，而應受多福，是以不德，而亡師于鄢，以辱社稷，為大夫憂，其弘多矣，若以大夫之靈，獲保首領，以歿於地，唯是春秋窀穸之事，所以從先君於禰廟者，請為靈若厲，大夫擇焉，莫對，及五命，乃許。<AlignEnd Key="2364"/>
<AlignBegin Type="Time" Key="2365" RefId="魯襄公十三年七月" Term="魯襄公十三年七月"/>秋，楚共王卒，子囊謀諡，大夫曰，君有命矣，子囊曰，君命以共，若之何毀之，赫赫楚國，而君臨之，撫有蠻夷，奄征南海，以屬諸夏，而知其過，可不謂共乎，請謚之共，大夫從之，吳侵楚，養由基奔命，子庚以師繼之，養叔曰，吳乘我喪，謂我不能師也，必易我而不戒，子為三覆以待我，我請誘之，子庚從之，戰于康浦，大敗吳師，獲公子黨，君子以吳為不弔，詩曰，不弔昊天，亂靡有定。<AlignEnd Key="2365"/>
<AlignBegin Type="Time" Key="2366" RefId="魯襄公十三年十月" Term="魯襄公十三年十月"/>冬，城防，書事時也，於是將早城，臧武仲請俟畢農事，禮也，鄭良霄，大宰石蓖，猶在楚，石蓖言於子囊曰，先王卜征五年，而歲習其祥，祥習則行，不習則增，脩德而改卜，今楚實不競，行人何罪，止鄭一卿，以除其偪，使睦而疾楚，以固於晉焉，用之使歸，而廢其使，怨其君以疾其大夫，而相牽引也，不猶愈乎，楚人歸之。<AlignEnd Key="2366"/>
</doc_content>
</document>
<document filename="ChunQiuZuoZhuan_00164">
<corpus>春秋左氏傳</corpus>
<title>魯襄公十四年</title>
<doc_content>
<AlignBegin Type="Time" Key="2367" RefId="魯襄公十四年正月" Term="魯襄公十四年正月"/>春，吳告敗于晉，會于向，為吳謀楚故也，范宣子數吳之不德也，以退吳人，執莒公子務婁，以其通楚使也，將執戎子駒支，范宣子親數諸朝，曰，來，姜戎氏，昔秦人迫逐乃祖吾離于瓜州，乃祖吾離被苫蓋，蒙荊棘，以來歸我先君，我先君惠公有不腆之田，與女剖分而食之，今諸侯之事我寡君，不如昔者，蓋言語漏洩，則職女之由，詰朝之事，爾無與焉，與將執女，對曰，昔秦人負恃其眾，貪于土地，逐我諸戎，惠公蠲其大德，謂我諸戎，是四獄之裔冑也，毋是翦棄，賜我南鄙之田，狐狸所居，豺狼所嗥，我諸戎除翦其荊棘，驅其狐狸豺狼，以為先君不侵不叛之臣，至于今不貳，昔文公與秦伐鄭，秦人竊與鄭盟，而舍戍焉，於是乎有殽之師，晉禦其上，戎亢其下，秦師不復，我諸戎實然，譬如捕鹿，晉人角之，諸戎掎之，與晉踣之，戎何以不免，自是以來，晉之百役，與我諸戎，相繼于時，以從執政，猶殽志也，豈敢離逖，今官之師旅，無乃實有所闕，以攜諸侯，而罪我諸戎，我諸戎飲食衣服，不與華同，贄幣不通，言語不達，何惡之能為，不與於會，亦無瞢焉，賦青蠅而退，宣子辭焉，使即事於會，成愷悌也，於是子叔齊子為季武子介以會，自是晉人輕魯幣，而益敬其使，吳子諸樊既除喪，將立季札，季札辭曰，曹宣公之卒也，諸侯與曹人不義曹君，將立子臧，子臧去之，遂弗為也，以成曹君，君子曰，能守節，君義嗣也，誰敢奸君，有國非吾節也，札雖不才，願附於子臧，以無失節，固立之，棄其室而耕，乃舍之。<AlignEnd Key="2367"/>
<AlignBegin Type="Time" Key="2368" RefId="魯襄公十四年四月" Term="魯襄公十四年四月"/>夏，諸侯之大夫從晉侯伐秦，以報櫟之役也，晉侯待于竟，使六卿帥諸侯之師以進，及涇不濟，叔向見叔孫穆子，穆子賦匏有苦葉，叔向退而具舟，魯人，莒人，先濟，鄭子蟜見衛北宮懿子曰，與人而不固，取惡莫甚焉，若社稷何，懿子說，二子見諸侯之師，而勸之濟，濟涇而次，秦人毒涇上流，師入多死，鄭司馬子蟜帥鄭師以進，師皆從之，至于棫林，不獲成焉，荀偃令曰，雞鳴而駕，塞井夷灶，唯余馬首是瞻，欒黶曰，晉國之命，未是有也余馬首欲東，乃歸，下軍從之，左史謂魏莊子曰，不待中行伯乎，莊子曰，夫子命從帥，欒伯吾帥也，吾將從之，從帥所以待夫子也，伯游曰，吾今實過，悔之何及，多遺秦禽，乃命大還，晉人謂之遷延之役，欒鍼曰，此役也，報櫟之敗也，役又無功，晉之恥也，吾有二位於戎路，敢不恥乎，與士鞅馳秦師死焉，士鞅反，欒黶謂士匄曰，余弟不欲往而子召之，余弟死而子來，是而子殺余之弟也，弗逐，余亦將殺之，士鞅奔秦，於是齊崔杼，宋華閱，仲江，會伐秦，不書，惰也，向之會，亦如之，衛北宮括不書於向，書於伐秦，攝也，秦伯問於士鞅曰，晉大夫其誰先亡，對曰，其欒氏乎，秦伯曰，以其汰乎，對曰，然，欒黶汰虐已甚，猶可以免，其在盈乎，秦伯曰，何故，對曰，武子之德在民，如周人之思召公焉，愛其甘棠，況其子乎，欒黶死，盈之善未能及人，武子所施沒矣，而黶之怨實章，將於是乎在，秦伯以為知言，為之請於晉而復之，衛獻公戒孫文子，寧惠子食，皆服而朝，日旰不召，而射鴻於囿，二子從之，不釋皮冠而與之言，二子怒，孫文子知戚，孫蒯入使，公飲之酒，使大師歌巧言之卒章，大師辭，師曹請為之，初，公有嬖妾，使師曹誨之琴，師曹鞭之，公怒，鞭師曹三百，故師曹欲歌之，以怒孫子，以報公，公使歌之，遂誦之，蒯懼，告文子，文子曰，君忌我矣，弗先，必死，并帑於戚，而入見蘧伯玉曰，君之暴虐，子所知也，大懼社稷之傾覆，將若之何，對曰，君制其國，臣敢奸之，雖奸之，庸知愈乎，遂行，從近關出，公使子蟜，子伯，子皮，與孫子盟于丘宮，孫子皆殺之。<AlignEnd Key="2368"/>
<AlignBegin Type="Time" Key="2369" RefId="魯襄公十四年四月" Term="魯襄公十四年四月"/>四月，己未，子展奔齊，公如鄄，使子行於孫子，孫子又殺之，公出奔齊，孫氏追之，敗公徒于河澤，鄄人執之，初，尹公佗學射於庾公差，庾公差學射於公孫丁，二子追公，公孫丁御公，子魚曰，射為背師，不射為戮，射為禮乎，射兩軥而還，尹公佗曰，子為師，我則遠矣，乃反之，公孫丁授公轡而射之，貫臂，子鮮從公及竟，公使祝宗告亡，且告無罪，定姜曰，無神何告，若有，不可誣也，有罪若何告無，舍大臣而與小臣謀，一罪也，先君有冢卿以為師保，而蔑之，二罪也，余以巾櫛事先君，而暴妾使余，三罪也，告亡而已，無告無罪，公使厚成叔弔于衛曰，寡君使瘠聞君不撫社稷，而越在他竟，若之何不弔，以同盟之故，使瘠敢私於執事，曰，有君不弔，有臣不敏，君不赦宥，臣亦不帥職，增淫發洩，其若之何，衛人使大叔儀對曰，群臣不佞，得罪於寡君，寡君不以即刑而悼棄之，以為君憂，君不忘先君之好，辱弔群臣，又重恤之，敢拜君命之辱，重拜大貺，厚孫歸復命，語臧武仲曰，衛君其必歸乎，有大叔儀以守，有母弟鱄以出，或撫其內，或營其外，能無歸乎，齊人以郲寄衛侯，及其復也，以郲糧歸，右宰穀從而逃歸，衛人將殺之，辭曰，余不說初矣，余狐裘而羔袖，乃赦之，衛人立公孫剽，孫林父，甯殖，相之，以聽命於諸侯，衛侯在郲，臧紇如齊唁衛侯，與之言虐，退而告其人曰，衛侯其不得入矣，其言糞土也，亡而不變，何以復國，子展，子鮮，聞之，見臧紇與之言道，臧孫說，謂其人曰，衛君必入，夫二子者，或輓之，或推之，欲無入得乎，師歸自伐秦，晉侯舍新軍，禮也，成國不過半天子之軍，周為六軍，諸侯之大者，三軍可也，於是知朔生盈而死，盈生六年而武子卒，彘裘亦幼，皆未可立也，新軍無帥，故舍之，師曠侍於晉侯，晉侯曰，衛人出其君，不亦甚乎，對曰，或者其君實甚，良君將賞善而刑淫，養民如子，蓋之如天，容之如地，民奉其君，愛之如父母，仰之如日月，敬之如神明，畏之如雷霆，其可出乎，夫君，神之主也，民之望也，若困民之主，匱神乏祀，百姓絕望，社稷無主，將安用之，弗去何為，天生民而立之君，使司牧之，勿使失性，有君而為之貳，使師保之，勿使過度，是故天子有公，諸侯有卿，卿置側室，大夫有貳，宗士有朋友，庶人工商皂隸牧圉，皆有親暱，以相輔佐也，善則賞之，過則匡之，患則救之，失則革之，自王以下，各有父兄子弟，以補察其政，史為書，瞽為詩，工誦箴諫，大夫規誨，士傳言，庶人謗，商旅于市，百工獻藝，故夏書曰，遒人以木鐸徇于路，官師相規，工執藝事以諫，正月孟春，於是乎有之，諫失常也，天之愛民甚矣，豈其使一人肆於民上，以從其淫，而棄天地之性，必不然矣。<AlignEnd Key="2369"/>
<AlignBegin Type="Time" Key="2370" RefId="魯襄公十四年七月" Term="魯襄公十四年七月"/>秋，楚子為庸浦之役故，子囊師于棠以伐吳，吳不出而還，子囊殿，以吳為不能而弗儆，吳人自皋舟之隘要而擊之，楚人不能相救，吳人敗之，獲楚公子宜穀，王使劉定公賜齊侯，命曰，昔伯舅大公，右我先王，股肱周室，師保萬民，世胙大師，以表東海，王室之不壞，繄伯舅是賴，今余命女環，茲率舅氏之典，纂乃祖考，無忝乃舊，敬之哉，無廢朕命，晉侯問衛故於中行獻子，對曰，不如因而定之，衛有君矣，伐之，未可以得志，而勤諸侯，史佚有言曰，因重而撫之，仲虺有言曰，亡者侮之，亂者取之，推亡固存，國之道也，君其定衛以待時乎。<AlignEnd Key="2370"/>
<AlignBegin Type="Time" Key="2371" RefId="魯襄公十四年十月" Term="魯襄公十四年十月"/>冬，會于戚，謀定衛也，范宣子假羽毛於齊而弗歸，齊人始貳，楚子囊還自伐吳，卒，將死，遺言謂子庚必城郢，君子謂子囊忠，君薨不忘增其名，將死不忘衛社稷，可不謂忠乎，忠，民之望也，詩曰，行歸于周，萬民所望，忠也。<AlignEnd Key="2371"/>
</doc_content>
</document>
<document filename="ChunQiuZuoZhuan_00165">
<corpus>春秋左氏傳</corpus>
<title>魯襄公十五年</title>
<doc_content>
<AlignBegin Type="Time" Key="2372" RefId="魯襄公十五年正月" Term="魯襄公十五年正月"/>春，宋向戌來聘，且尋盟，見孟獻子，尤其室曰，子有令聞，而美其室，非所望也，對曰，我在晉，吾兄為之，毀之重勞，且不敢間，官師從單靖公，逆王后于齊，卿不行，非禮也，楚公子午為令尹，公子罷戎為右尹，蒍子馮為大司馬，公子橐師為右司馬，公子成為左司馬，屈到為莫敖，公子追舒為箴尹，屈蕩為連尹，養由基為宮廄尹，以靖國人，君子謂楚於是乎能官人，官人，國之急也，能官人，則民無覦心，詩云，嗟我懷人，寘彼周行，能官人也，王及公侯，伯，子，男，甸，采，衛大夫，各居其列，所謂周行也，鄭尉氏，司氏，之亂其餘盜在宋，鄭人以子西，伯有，子產，之故，納賂于宋，以馬四十乘，與師茷，師慧。<AlignEnd Key="2372"/>
<AlignBegin Type="Time" Key="2373" RefId="魯襄公十五年三月" Term="魯襄公十五年三月"/>三月，公孫黑為質焉，司城子罕以堵女父，尉翩，司齊，與之，良司臣而逸之，託諸季武子，武子寘諸卞，鄭人醢之，三人也，師慧過宋朝，將私焉，其相曰，朝也，慧曰，無人焉，相曰，朝也，何故無人，慧曰，必無人焉，若猶有人，豈其以千乘之相，易淫樂之矇，必無人焉故也，子罕聞之，固請而歸之。<AlignEnd Key="2373"/>
<AlignBegin Type="Time" Key="2374" RefId="魯襄公十五年四月" Term="魯襄公十五年四月"/>夏，齊侯圍成，貳於晉故也，於是乎城成郛。<AlignEnd Key="2374"/>
<AlignBegin Type="Time" Key="2375" RefId="魯襄公十五年七月" Term="魯襄公十五年七月"/>秋，邾人伐我南鄙，使告于晉，晉將為會，以討邾莒，晉侯有疾，乃止。<AlignEnd Key="2375"/>
<AlignBegin Type="Time" Key="2376" RefId="魯襄公十五年十月" Term="魯襄公十五年十月"/>冬，晉悼公卒，遂不克會，鄭公孫夏如晉奔喪，子蟜送葬，宋人或得玉，獻諸子罕，子罕弗受，獻玉者曰，以示玉人，玉人以為寶也，故敢獻之，子罕曰，我以不貪為寶爾，以玉為寶，若以與我，皆喪寶也，不若人有其寶，稽首而告曰，小人懷璧，不可以越鄉，納此以請死也，子罕寘諸其里，使玉人為之攻之，富而後使復其所。<AlignEnd Key="2376"/>
<AlignBegin Type="Time" Key="2377" RefId="魯襄公十五年十二月" Term="魯襄公十五年十二月"/>十二月，鄭人奪堵狗之妻，而歸諸范氏。<AlignEnd Key="2377"/>
</doc_content>
</document>
<document filename="ChunQiuZuoZhuan_00166">
<corpus>春秋左氏傳</corpus>
<title>魯襄公十六年</title>
<doc_content>
<AlignBegin Type="Time" Key="2378" RefId="魯襄公十六年正月" Term="魯襄公十六年正月"/>春，葬晉悼公，平公即位，羊舌肸為傅，張君臣為中軍司馬，祁奚，韓襄，欒盈，士鞅，為公族大夫，虞丘書為乘馬御，改服脩官，烝于曲沃，警守而下，會于溴梁，命歸侵田，以我故，執邾宣公，莒犁比公，且曰，通齊楚之使，晉侯與諸侯宴于溫，使諸大夫舞，曰，歌詩必類，齊高厚之詩不類，荀偃怒，且曰，諸侯有異志矣，使諸大夫盟高厚，高厚逃歸，於是叔孫豹，晉荀偃，宋向戌，衛甯殖，鄭公孫蠆，小邾之大夫，盟曰，同討不庭，許男請遷于晉，諸侯遂遷許，許大夫不可，晉人歸諸侯，鄭子蟜聞將伐許，遂相鄭伯以從諸侯之師，穆叔從公，齊子帥師會晉荀偃，書曰，會鄭伯，為夷故也。<AlignEnd Key="2378"/>
<AlignBegin Type="Time" Key="2379" RefId="魯襄公十六年六月" Term="魯襄公十六年六月"/>夏，六月，次于棫林，庚寅，伐許，次于函氏，晉荀偃，欒黶，帥師伐楚，以報宋揚梁之役，楚公子格帥師，及晉師戰于湛阪，楚師敗績，晉師遂侵方城之外，復伐許而還。<AlignEnd Key="2379"/>
<AlignBegin Type="Time" Key="2380" RefId="魯襄公十六年七月" Term="魯襄公十六年七月"/>秋，齊侯圍郕，孟孺子速徼之，齊侯曰，是好勇，去之以為之名，速遂塞海陘而還。<AlignEnd Key="2380"/>
<AlignBegin Type="Time" Key="2381" RefId="魯襄公十六年十月" Term="魯襄公十六年十月"/>冬，穆叔如晉聘，且言齊故，晉人曰，以寡君之未禘祀，與民之未息，不然，不敢忘，穆叔曰，以齊人之朝夕釋憾於敝邑之地，是以大請，敝邑之急，朝不及夕，引領西望曰，庶幾乎比執事之間，恐無及也，見中行獻子賦圻父，獻子曰，偃知罪矣，敢不從執事，以同恤社稷，而使魯及此，見范宣子，賦鴻鴈之卒章，宣子曰，匄在此，敢使魯無鳩乎。<AlignEnd Key="2381"/>
</doc_content>
</document>
<document filename="ChunQiuZuoZhuan_00167">
<corpus>春秋左氏傳</corpus>
<title>魯襄公十七年</title>
<doc_content>
<AlignBegin Type="Time" Key="2382" RefId="魯襄公十七年正月" Term="魯襄公十七年正月"/>春，宋莊朝伐陳，獲司徒卬，卑宋也，衛孫蒯田于曹隧，飲馬于重丘，毀其瓶，重丘人閉門而詢之，曰，親逐而君，爾父為厲，是之不憂，而何以田為。<AlignEnd Key="2382"/>
<AlignBegin Type="Time" Key="2383" RefId="魯襄公十七年四月" Term="魯襄公十七年四月"/>夏，衛石買，孫蒯，伐曹，取重丘，曹人愬于晉，齊人以其未得志于我故。<AlignEnd Key="2383"/>
<AlignBegin Type="Time" Key="2384" RefId="魯襄公十七年七月" Term="魯襄公十七年七月"/>秋，齊侯伐我北鄙，圍桃，高厚圍臧紇于防，師自陽關逆臧孫，至于旅松，郰叔紇，臧疇，臧賈，帥甲三百，宵犯齊師，送之而復，齊師去之，齊人獲臧堅，齊侯使夙沙衛唁之，且曰無死，堅稽首曰，拜命之辱，抑君賜不終，姑又使其刑臣禮於士，以杙抉其傷而死。<AlignEnd Key="2384"/>
<AlignBegin Type="Time" Key="2385" RefId="魯襄公十七年十月" Term="魯襄公十七年十月"/>冬，邾人伐我南鄙，為齊故也，宋華閱卒，華臣弱皋比之室，使賊殺其宰華吳，賊六人以鈹殺諸盧門，合左師之後，左師懼曰，老夫無罪，賊曰，皋比私有討於吳，遂幽其妻，曰，畀余而大璧，宋公聞之，曰，臣也，不唯其宗室是暴，大亂宋國之政，必逐之，左師曰，臣也亦卿也，大臣不順，國之恥也，不如蓋之，乃舍之，左師為己短策，苟過華臣之門，必騁。<AlignEnd Key="2385"/>
<AlignBegin Type="Time" Key="2386" RefId="魯襄公十七年十一月" Term="魯襄公十七年十一月"/>十一月，甲午，國人逐瘈狗，瘈狗入於華臣氏，國人從之，華臣懼，遂奔陳，宋皇國父為大宰，為平公築臺，妨於農功，子罕請俟農功之畢，公弗許，築者謳曰，澤門之皙，實興我役，邑中之黔，實慰我心，子罕聞之，親執扑，以行築者，而抶其不勉者，曰吾儕小人，皆有闔廬，以辟燥濕寒暑，今君為一臺而不速成，何以為役，謳者乃止，或問其故，子罕曰，宋國區區，而有詛有祝，禍之本也，齊晏桓子卒，晏嬰麤縗斬，苴絰帶，杖，菅屨，食鬻，居倚廬，寢苫，枕草，其老曰，非大夫之禮也，曰，唯卿為大夫。<AlignEnd Key="2386"/>
</doc_content>
</document>
<document filename="ChunQiuZuoZhuan_00168">
<corpus>春秋左氏傳</corpus>
<title>魯襄公十八年</title>
<doc_content>
<AlignBegin Type="Time" Key="2387" RefId="魯襄公十八年正月" Term="魯襄公十八年正月"/>春，白狄始來。<AlignEnd Key="2387"/>
<AlignBegin Type="Time" Key="2388" RefId="魯襄公十八年四月" Term="魯襄公十八年四月"/>夏，晉人執衛行人石買于長子，執孫蒯于純留，為曹故也。<AlignEnd Key="2388"/>
<AlignBegin Type="Time" Key="2389" RefId="魯襄公十八年七月" Term="魯襄公十八年七月"/>秋，齊侯伐我北鄙，中行獻子將伐齊，夢與厲公訟，弗勝，公以戈擊之，首隊於前，跪而戴之，奉之以走，見梗陽之巫皋，他日見諸道，與之言同，巫曰，今茲主必死，若有事於東方，則可以逞，獻子許諾，晉侯伐齊，將濟河，獻子以朱絲係玉二榖而禱曰，齊環怙恃其險，負其眾庶，棄好背盟，陵虐神主，曾臣彪將率諸侯以討焉，其官臣偃實先後之，苟捷有功，無作神羞，官臣偃無敢復濟，唯爾有神裁之，沈玉而濟。<AlignEnd Key="2389"/>
<AlignBegin Type="Time" Key="2390" RefId="魯襄公十八年十月" Term="魯襄公十八年十月"/>冬，十月，會于魯濟，尋溴梁之言，同伐齊，齊侯禦諸平陰，塹防門而守之廣里，夙沙衛曰，不能戰，莫如守險，弗聽，諸侯之士門焉，齊人多死，范宣子告析文子曰，吾知子敢匿情乎，魯人，莒人，皆請以車千乘，自其鄉入，既許之矣，若入，君必失國，子盍圖之，子家以告公，公恐，晏嬰聞之曰，君固無勇，而又聞是，弗能久矣，齊侯登巫山以望晉師，晉人使司馬斥山澤之險，雖所不至，必旆而疏陳之，使乘車者，左實右偽，以施先，輿曳柴而從之，齊侯見之，畏其眾也，乃脫歸，丙寅晦，齊師夜遁，師曠告晉侯曰，鳥烏之聲樂，齊師其遁，邢伯告中行伯曰，有班馬之聲，齊師其遁，叔向告晉侯曰，城上有烏，齊師其遁。<AlignEnd Key="2390"/>
<AlignBegin Type="Time" Key="2391" RefId="魯襄公十八年十一月" Term="魯襄公十八年十一月"/>十一月，丁卯，朔，入平陰，遂從齊師，夙沙衛連大車以塞隧而殿，殖綽，郭最，曰，子殿國師，齊之辱也，子姑先乎，乃代之殿，衛殺馬於隘以塞道，晉州綽及之，射殖綽中肩，兩矢夾脰，曰，止，將為三軍獲，不止，將取其衷，顧曰，為私誓，州綽曰，有如日，乃弛弓而自後縛之，其右具丙，亦舍兵而縛郭最，皆衿甲而縛，坐于中軍之鼓下，晉人欲逐歸者，魯衛請攻險，己卯，荀偃，士匄以中軍克京茲，乙酉，魏絳，欒盈，以下軍克邿，趙武，韓起，以上軍圍廬，弗克。<AlignEnd Key="2391"/>
<AlignBegin Type="Time" Key="2392" RefId="魯襄公十八年十二月" Term="魯襄公十八年十二月"/>十二月，戊戌，及秦周伐雍門之萩，范鞅門于雍門，其御追喜，以戈殺犬于門中，孟莊子斬其橁，以為公琴，己亥，焚雍門，及西郭，南郭，劉難，士弱，率諸侯之師，焚申池之竹木，壬寅，焚東郭，北郭，范鞅門于揚門，州綽門于東閭，左驂迫，還于東門中，以枚數闔，齊侯駕，將走郵棠，大子與郭榮扣馬曰，師速而疾，略也，將退矣，君何懼焉，且社稷之主，不可以輕，輕則失眾，君必待之，將犯之，大子抽劍斷鞅，乃止，甲辰，東侵及濰，南及沂，鄭子孔欲去諸大夫，將叛晉，而起楚師以去之，使告子庚，子庚弗許，楚子聞之，使楊豚尹宜告子庚曰，國人謂不穀主社稷，而不出師，死不從禮，不穀即位，於今五年，師徒不出，人其以不穀為自逸而忘先君之業矣，大夫圖之，其若之何，子庚歎曰，君王其謂午懷安乎，吾以利社稷也，見使者，稽首而對曰，諸侯方睦於晉，臣請嘗之，若何，君而繼之，不可，收師而退，可以無害，君亦無辱，子庚帥師治兵於汾，於是子蟜，伯有，子張，從鄭伯伐齊，子孔，子展，子西守，二子知子孔之謀，完守入保，子孔不敢會楚師，楚師伐鄭，次於魚陵，右師城上棘，遂涉潁，次于旃然，蒍子馮，公子格，率銳師侵費滑，胥靡，獻于，雍梁，右回梅山，侵鄭東北，至于蟲牢而反，子庚門于純門，信于城下，而還涉於魚齒之下，甚雨及之，楚師多凍，役徒幾盡，晉人聞有楚師，師曠曰，不害，吾驟歌北風，又歌南風，南風不競，多死聲，楚必無功，董叔曰，天道多在西北，南師不時，必無功，叔向曰，在其君之德也。<AlignEnd Key="2392"/>
</doc_content>
</document>
<document filename="ChunQiuZuoZhuan_00169">
<corpus>春秋左氏傳</corpus>
<title>魯襄公十九年</title>
<doc_content>
<AlignBegin Type="Time" Key="2393" RefId="魯襄公十九年正月" Term="魯襄公十九年正月"/>春，諸侯還自沂上，盟于督揚曰，大毋侵小，執邾悼公，以其伐我故，遂次于泗上，疆我田，取邾田，自漷水，歸之于我，晉侯先歸，公享晉六卿于蒲圃，賜之三命之服，軍尉，司馬，司空，輿尉，候奄，皆受一命之服，賄荀偃東錦，加璧乘馬，先吳壽夢之鼎，荀偃癉疽，生瘍於頭，濟河，及著雍，病，目出，大夫先歸者皆反，士匄請見，弗內，請後，曰鄭甥可。<AlignEnd Key="2393"/>
<AlignBegin Type="Time" Key="2394" RefId="魯襄公十九年二月" Term="魯襄公十九年二月"/>二月，甲寅，卒，而視，不可含，宣子盥而撫之曰，事吳敢不如事主，猶視，欒懷子曰，其為未卒事於齊故也乎，乃復撫之曰，主苟終，所不嗣事于齊者，有如河，乃瞑受含，宣子出曰，吾淺之為丈夫也，晉欒魴帥師從衛孫文子伐齊，季武子如晉拜師，晉侯享之，范宣子為政，賦黍苗，季武子興，再拜稽首曰，小國之仰大國也，如百穀之仰膏雨焉，若常膏之，其天下輯睦，豈唯敝邑，賦六月，季武子以所得於齊之兵，作林鍾，而銘魯功焉，臧武仲謂季孫曰，非禮也，夫銘，天子令德，諸侯言時計功，大夫稱伐，今稱伐，則下等也，計功，則借人也，言時，則妨民多矣，何以為銘，且夫大伐小，取其所得以作彝器，銘其功烈，以示子孫，昭明德而懲無禮也，今將借人之力，以救其死，若之何銘之，小國幸於大國，而昭所獲焉，以怒之，亡之道也，齊侯娶于魯，曰顏懿姬，無子，其姪鬷聲姬生光，以為大子，諸子，仲子，戎子，戎子嬖，仲子生牙，屬諸戎子，戎子請以為大子，許之，仲子曰，不可，廢常不祥，間諸侯難，光之立也，列於諸侯矣，今無故而廢之，是專黜諸侯，而以難犯不祥也，君必悔之，公曰，在我而已，遂東大子光，使高厚傅牙以為大子，夙沙衛為少傅，齊侯疾，崔杼微逆光，疾病而立之，光殺戎子，尸諸朝，非禮也，婦人無刑，雖有刑，不在朝市。<AlignEnd Key="2394"/>
<AlignBegin Type="Time" Key="2395" RefId="魯襄公十九年四月" Term="魯襄公十九年四月"/>夏，五月，壬辰，晦，齊靈公卒，莊公即位，執公子牙於句瀆之丘，以夙沙衛易已，衛奔高唐以叛，晉士匄侵齊及穀，聞喪而還，禮也，於四月，丁未，鄭公孫蠆卒，赴於晉，大夫范宣子言於晉侯，以其善於伐秦也。<AlignEnd Key="2395"/>
<AlignBegin Type="Time" Key="2396" RefId="魯襄公十九年六月" Term="魯襄公十九年六月"/>六月，晉侯請於王，王追賜之大路，使以行禮也。<AlignEnd Key="2396"/>
<AlignBegin Type="Time" Key="2397" RefId="魯襄公十九年八月" Term="魯襄公十九年八月"/>秋，八月，齊崔杼殺高厚於灑藍，而兼其室，書曰，齊殺其大夫，從君於昏也，鄭子孔之為政也專，國人患之，乃討西宮之難，與純門之師，子孔當罪，以其甲及子革，子良氏之甲守，甲辰，子展，子西，率國人伐之，殺子孔而分其室，書曰，鄭殺其大夫，專也，子然，子孔，宋子之子也，士子孔，圭媯之子也，圭媯之班，亞宋子而相親也，士子孔，亦相親也，僖之四年，子然卒，簡之元年，士子孔卒，司徒孔實相子革，子良，之室，三室如一，故及於難，子革，子良，出奔楚，子革，為右尹，鄭人使子展當國，子西聽政，立子產為卿，齊慶封圍高唐弗克。<AlignEnd Key="2397"/>
<AlignBegin Type="Time" Key="2398" RefId="魯襄公十九年十一月" Term="魯襄公十九年十一月"/>冬，十一月，齊侯圍之，見衛在城上，號之乃下，問守備焉，以無備告，揖之，乃登，聞師將傅，食高唐也，殖綽，工僂，會，夜縋納師，醢衛于軍，城西郛，懼齊也，齊及晉平，盟于大隧，故穆叔會范宣子于柯，穆叔見叔向，賦載馳之四章，叔向曰，肸敢不承命，穆叔曰，齊猶未也，不可以不懼，乃城武城，衛石共子卒，悼子不哀，孔成子曰，是謂蹙其本，必不有其宗。<AlignEnd Key="2398"/>
</doc_content>
</document>
<document filename="ChunQiuZuoZhuan_00170">
<corpus>春秋左氏傳</corpus>
<title>魯襄公二十年</title>
<doc_content>
<AlignBegin Type="Time" Key="2399" RefId="魯襄公二十年正月" Term="魯襄公二十年正月"/>春，及莒平，孟莊子會莒人，盟于向，督揚之盟故也。<AlignEnd Key="2399"/>
<AlignBegin Type="Time" Key="2400" RefId="魯襄公二十年四月" Term="魯襄公二十年四月"/>夏，盟于澶淵，齊成故也，邾人驟至，以諸侯之事，弗能報也。<AlignEnd Key="2400"/>
<AlignBegin Type="Time" Key="2401" RefId="魯襄公二十年七月" Term="魯襄公二十年七月"/>秋，孟莊子伐邾以報之，蔡公子燮欲以蔡之晉，蔡人殺之，公子履其母弟也，故出奔楚，陳慶虎，慶寅，畏公子黃之偪，愬諸楚曰，與蔡司馬同謀，楚人以為討，公子黃出奔楚，初，蔡文侯欲事晉，曰，先君與於踐土之盟，晉不可棄，且兄弟也，畏楚不能行而卒，楚人使蔡無常，公子燮，求從先君以利蔡，不能而死，書曰，蔡殺其大夫公子燮，言不與民同欲也，陳侯之弟黃出奔楚，言非其罪也，公子黃將出奔，呼於國曰，慶氏無道，求專陳國，暴蔑其君，而去其親，五年不滅，是無天也，齊子初聘于齊，禮也。<AlignEnd Key="2401"/>
<AlignBegin Type="Time" Key="2402" RefId="魯襄公二十年十月" Term="魯襄公二十年十月"/>冬，季武子如宋，報向戌之聘也，褚師段逆之以受享，賦常棣之七章以卒，宋人重賄之，歸復命，公享之，賦魚麗之卒章，公賦南山有臺，武子去所曰，臣不堪也，衛甯惠子疾，召悼子曰，吾得罪於君，悔而無及也，名藏在諸侯之策，曰孫林父，甯殖，出其君，君入則掩之，若能掩之，則吾子也，若不能，猶有鬼神，吾有餒而已，不來食矣，悼子許諾，惠子遂卒。<AlignEnd Key="2402"/>
</doc_content>
</document>
<document filename="ChunQiuZuoZhuan_00171">
<corpus>春秋左氏傳</corpus>
<title>魯襄公二十一年</title>
<doc_content>
<AlignBegin Type="Time" Key="2403" RefId="魯襄公二十一年正月" Term="魯襄公二十一年正月"/>春，公如晉拜師，及取邾田也，邾庶其以漆閭丘來奔，季武子以公姑姊妻之，皆有賜於其從者，於是魯多盜，季孫謂臧武仲曰，子盍詰盜，武仲曰，不可詰也，紇又不能，季孫曰，我有四封，而詰其盜，何故不可，子為司寇，將盜是務去，若之何不能，武仲曰子召外盜而大禮焉，何以止吾盜，子為正卿，而來外盜，使紇去之，將何以能，庶其竊邑於邾以來，子以姬氏妻之，而與之邑，其從者皆有賜焉，若大盜禮焉，以君之姑姊與其大邑，其次皁牧輿馬，其小者衣裳劍帶，是賞盜也，賞而去之，其或難焉，紇也聞之，在上位者洒濯其心，壹以待人，軌度其信，可明徵也，而後可以治人，夫上之所為，民之歸也，上所不為，而民或為之，是以加刑罰焉，而莫敢不懲，若上之所為而民亦為之，乃其所也，又可禁乎，夏書曰，念茲在茲，釋茲在茲，名言茲在茲，允出茲在茲，惟帝念功，將謂由已壹也，信由已壹，而後功可念也，庶其非卿也，以地來，雖賤必書，重地也，齊侯使慶佐為大夫，復討公子牙之黨，執公子買于句瀆之丘，公子鉏來奔，叔孫還奔燕。<AlignEnd Key="2403"/>
<AlignBegin Type="Time" Key="2404" RefId="魯襄公二十一年四月" Term="魯襄公二十一年四月"/>夏，楚子庚卒，楚子使薳子馮為令尹，訪於申叔豫，叔豫曰，國多寵而王弱，國不可為也，遂以疾辭，方暑，闕地下冰而床焉，重繭衣裘，鮮食而寢，楚子使醫視之，復曰，瘠則甚矣，而血氣未動，乃使子南為令尹，欒桓子娶於范宣子，生懷子，范鞅以其亡也，怨欒氏，故與欒盈為公族大夫，而不相能，桓子卒，欒祁與其老州賓通，幾亡室矣，懷子患之，祁懼其討也，愬諸宣子曰，盈將為亂，以范氏為死桓主而專政矣，曰，吾父逐鞅也，不怒，而以寵報之，又與吾同官而專之，吾父死而益富，死吾父而專於國，有死而已，吾蔑從之矣，其謀如是，懼害於主，吾不敢不言，范鞅為之徵，懷子好施，士多歸之，宣子畏其多士也，信之，懷子為下卿，宣子使城著而遂逐之。<AlignEnd Key="2404"/>
<AlignBegin Type="Time" Key="2405" RefId="魯襄公二十一年七月" Term="魯襄公二十一年七月"/>秋，欒盈出奔楚，宣子殺箕遺，黃淵，嘉父，司空靖，邴豫，董叔，邴師，申書，羊舌虎，叔羆，囚伯華，叔向，籍偃，人謂叔向曰，子離於罪，其為不知乎，叔向曰，與其死亡若何，詩曰，優哉游哉，聊以卒歲，知也，樂王鮒見叔向曰，吾為子請，叔向弗應，出不拜，其人皆咎叔向，叔向曰，必祁大夫，室老聞之曰，樂王鮒言於君，無不行，求赦吾子，吾子不許，祁大夫所不能也，而曰必由之，何也，叔向曰，樂王鮒，從君者也，何能行，祁大夫外舉不棄讎，內舉不失親，其獨遺我乎，詩曰，有覺德行，四國順之，夫子覺者也，晉侯問叔向之罪於樂王鮒，對曰，不棄其親，其有焉，於是祁奚老矣，聞之，乘馹而見宣子曰，詩曰，惠我無疆，子孫保之，書曰，聖有暮勳，明徵定保，夫謀而鮮過，惠訓不倦者，叔向有焉，社稷之固也，猶將十世宥之，以勸能者，今壹不免其身，其棄社稷，不亦惑乎，鯀殛而禹興，伊尹放大甲而相之，卒無怨色，管蔡為戮，周公右王，若之何其以虎也棄社稷，子為善，誰敢不勉，多殺何為，宣子說，與之乘以言諸公而免之，不見叔向而歸，叔向亦不告免焉而朝，初，叔向之母妒叔虎之母美而不使，其子皆諫其母，其母曰，深山大澤，實生龍蛇，彼美，余懼其生龍蛇以禍女，女敝族也，國多大寵，不仁人間之，不亦難乎，余何愛焉，使往視寢，生叔虎，美而有勇力，欒懷子嬖之，故羊舌氏之族及於難，欒盈過於周，周西鄙掠之，辭於行人曰，天子陪臣盈，得罪於王之守臣，將逃罪，罪重於郊甸，無所伏竄，敢布其死，昔陪臣書能輸力於王室，王施惠焉，其子黶不能保任其父之勞，大君若不棄書之力，亡臣猶有所逃，若棄書之力，而思黶之罪，臣戮餘也，將歸死於尉氏，不敢還矣，敢布四體，惟大君命焉，王曰，尤而效之，其又甚焉，使司徒禁掠欒氏者，歸所取焉，使候出諸轘轅。<AlignEnd Key="2405"/>
<AlignBegin Type="Time" Key="2406" RefId="魯襄公二十一年十月" Term="魯襄公二十一年十月"/>冬，曹武公來朝，始見也，會於商任，錮欒氏也，齊侯，衛侯，不敬，叔向曰，二君者必不免，會朝禮之經也，禮政之輿也，政身之守也，怠禮失政，失政不立，是以亂也，知起，中行喜，州綽，邢蒯，出奔齊，皆欒氏之黨也，樂王鮒謂范宣子曰，盍反州綽，邢蒯，勇士也，宣子曰，彼欒氏之勇也，余何獲焉，王鮒曰，子為彼欒氏，乃亦子之勇也，齊莊公朝指殖綽，郭最，曰，是寡人之雄也，州綽曰，君以為雄，誰敢不雄，然臣不敏，平陰之役，先二子鳴，莊公為勇爵，殖綽，郭最，欲與焉，州綽曰，東閭之役，臣左驂迫，還於門中，識其枚數，其可以與於此乎，公曰，子為晉臣也，對曰，臣為隸新，然二子者，譬於禽獸，臣食其肉，而寢處其皮矣。<AlignEnd Key="2406"/>
</doc_content>
</document>
<document filename="ChunQiuZuoZhuan_00172">
<corpus>春秋左氏傳</corpus>
<title>魯襄公二十二年</title>
<doc_content>
<AlignBegin Type="Time" Key="2407" RefId="魯襄公二十二年正月" Term="魯襄公二十二年正月"/>春，臧武仲如晉，雨，過御叔，御叔在其邑，將飲酒，曰，焉用聖人，我將飲酒而已，雨行，何以聖為，穆叔聞之，曰，不可使也，而傲使人，國之蠹也，令倍其賦。<AlignEnd Key="2407"/>
<AlignBegin Type="Time" Key="2408" RefId="魯襄公二十二年四月" Term="魯襄公二十二年四月"/>夏，晉人徵朝于鄭，鄭人使少正公孫僑對曰，在晉先君悼公九年，我寡君於是即位，即位八月，而我先大夫子駟，從寡君以朝于執事，執事不禮於寡君，寡君懼因是行也，我二年六月，朝于楚，晉是以有戲之役，楚人猶競而申禮於敝邑，敝邑欲從執事，而懼為大尤，曰，晉其謂我不共有禮，是以不敢攜貳於楚，我四年三月，先大夫子蟜又從寡君以觀釁於楚，晉於是乎有蕭魚之役，謂我敝邑，邇在晉國，譬諸草木，吾臭味也，而何敢差池，楚亦不競，寡君盡其土，實重之以宗，器以受齊，盟遂帥群，臣隨于執，事以會歲終，貳於楚者，子侯，石盂，歸而討之，溴梁之明年，子蟜老矣，公孫夏從寡君以朝于君，見於嘗酎，與執燔焉，間二年，聞君將靖東夏。<AlignEnd Key="2408"/>
<AlignBegin Type="Time" Key="2409" RefId="魯襄公二十二年四月" Term="魯襄公二十二年四月"/>四月，又朝以聽事，期不朝之間，無歲不聘，無役不從，以大國政令之無常，國家罷病，不虞荐至，無日不惕，豈敢忘職，大國若安定之，其朝夕在庭，何辱命焉，若不恤其患，而以為口實，其無乃不堪任命，而翦為仇讎，敝邑是懼，其敢忘君命，委諸執事，執事實重圖之。<AlignEnd Key="2409"/>
<AlignBegin Type="Time" Key="2410" RefId="魯襄公二十二年七月" Term="魯襄公二十二年七月"/>秋，欒盈自楚適齊，晏平仲言於齊侯曰，商任之會，受命於晉，今納欒氏，將安用之，小所以事大，信也，失信不立，君其圖之，弗聽，退告陳文子曰，君人執信，臣人執共，忠信篤敬，上下同之，天之道也，君自棄也，弗能久矣。<AlignEnd Key="2410"/>
<AlignBegin Type="Time" Key="2411" RefId="魯襄公二十二年九月" Term="魯襄公二十二年九月"/>九月，鄭公孫黑肱有疾，歸邑于公，召室老宗人，立段而使黜官薄祭，祭以特羊，殷以少牢，足以共祀，盡歸其餘邑曰，吾聞之，生於亂世，貴而能貧，民無求焉，可以後亡，敬共事君，與二三子，生在敬戒，不在富也，己巳，伯張卒，君子曰善戒，詩曰，慎爾侯度，用戒不虞，鄭子張其有焉。<AlignEnd Key="2411"/>
<AlignBegin Type="Time" Key="2412" RefId="魯襄公二十二年十月" Term="魯襄公二十二年十月"/>冬，會于沙隨，復錮欒氏也，欒盈猶在齊，晏子曰，禍將作矣，齊將伐晉，不可以不懼，楚觀起有寵於令尹子南，未益祿而有馬數十乘，楚人患之，王將討焉，子南之子棄疾為王御士，王每見之必泣，棄疾曰，君三泣臣矣，敢問誰之罪也，王曰，令尹之不能，爾所知也，國將討焉，爾其居乎，對曰，父戮子居，君焉用之，洩命重刑，臣亦不為，王遂殺子南於朝，轘觀起於四竟，子南之臣謂棄疾，請徙子尸於朝，曰君臣有禮，唯二三子，三日，棄疾請尸，王許之，既葬，其徒曰，行乎，曰吾與殺吾父，行將焉入，曰然則臣王乎，曰棄父事讎，吾弗忍也，遂縊而死，復使薳子馮為令尹，公齮子為司馬，屈建為莫敖，有寵於薳子者八人，皆無祿而多馬，他日朝，與申叔豫言，弗應而退，從之，入於人中，又從之，遂歸，退朝見之，曰，子三困我於朝，吾懼不敢不見，吾過，子姑告我，何疾我也，對曰，吾不免是懼，何敢告子，曰，何故，對曰，昔觀起有寵於子南，子南得罪，觀起車裂，何故不懼，自御而歸，不能當道，至，謂八人者曰，吾見申叔夫子，所謂生死而肉骨也，知我者，如夫子則可，不然謂止，辭八人者，而後王安之。<AlignEnd Key="2412"/>
<AlignBegin Type="Time" Key="2413" RefId="魯襄公二十二年十二月" Term="魯襄公二十二年十二月"/>十二月，鄭游販將歸晉，未出竟，遭逆妻者，奪之，以館于邑，丁巳，其夫攻子明殺之，以其妻行，子展廢良而立大叔，曰國卿，君之貳也，民之主也，不可以苟，請舍子明之類，求亡妻者，使復其所，使游氏勿怨，曰，無昭惡也。<AlignEnd Key="2413"/>
</doc_content>
</document>
<document filename="ChunQiuZuoZhuan_00173">
<corpus>春秋左氏傳</corpus>
<title>魯襄公二十三年</title>
<doc_content>
<AlignBegin Type="Time" Key="2414" RefId="魯襄公二十三年正月" Term="魯襄公二十三年正月"/>春，杞孝公卒，晉悼夫人喪之，平公不徹樂，非禮也，禮為鄰國闕，陳侯如楚，公子黃愬二慶於楚，楚人召之，使慶樂往殺之，慶氏以陳叛。<AlignEnd Key="2414"/>
<AlignBegin Type="Time" Key="2415" RefId="魯襄公二十三年四月" Term="魯襄公二十三年四月"/>夏，屈建從陳侯圍陳，陳人城板隊而殺人，役人相命，各殺其長，遂殺慶虎，慶寅，楚人納公子黃，君子謂慶氏不義，不可肆也，故書曰，惟命不于常，晉將嫁女于吳，齊侯使析歸父媵之，以藩載欒盈，及其士，納諸曲沃，欒盈夜見胥午而告之，對曰，不可，天之所廢，誰能興之，子必不免，吾非愛死也，知不集也，盈曰，雖然，因子而死，吾無悔矣，我實不天，子無咎焉，許諾，伏之而觴曲沃人，樂作，午言曰，今也得欒孺子何如，對曰，得主而為之死，猶不死也，皆歎，有泣者，爵行，又言，皆曰，得主何貳之有，盈出，遍拜之。<AlignEnd Key="2415"/>
<AlignBegin Type="Time" Key="2416" RefId="魯襄公二十三年四月" Term="魯襄公二十三年四月"/>四月，欒盈帥曲沃之甲，因魏獻子以晝入絳，初，欒盈佐魏莊子於下軍，獻子私焉，故因之，趙氏以原屏之難怨欒氏，韓趙方睦，中行氏以伐秦之役怨欒氏，而固與范氏和親，知悼子少而聽於中行氏，程鄭嬖於公，唯魏氏及七輿大夫與之，樂王鮒侍坐於范宣子，或告曰，欒氏至矣，宣子懼，桓子曰，奉君以走固宮，必無害也，且欒氏多怨，子為政，欒氏自外，子在位，其利多矣，既有利權，又執民柄，將何懼焉，欒氏所得，其唯魏氏乎，而可強取也，夫克亂在權，子無懈矣，公有姻喪，王鮒使宣子墨縗冒絰，二婦人輦以如公，奉公以如固宮，范鞅逆魏舒，則成列既乘，將逆欒氏矣，趨進曰，欒氏帥賊以入，鞅之父與二三子在君所矣，使鞅逆吾子，鞅請驂乘持帶，遂超乘，右撫劍，左援帶，命驅之出，僕請，鞅曰，之公，宣子逆諸階，執其手，賂之以曲沃，初，斐豹隸也，著於丹書，欒氏之力臣曰督戎，國人懼之，斐豹謂宣子曰，苟焚丹書，我殺督戎，宣子喜曰，而殺之，所不請於君焚丹書者，有如日，乃出豹而閉之，督戎從之，踰隱而待之，督戎踰入，豹自後擊而殺之，范氏之徒在臺後，欒氏乘公門，宣子謂鞅曰，矢及君屋死之，鞅用劍以帥卒，欒氏退，攝車從之，遇欒樂曰，樂免之，死將訟女於天，樂射之不中，又注則乘槐本而覆，或以戟鉤之，斷肘而死，欒魴傷，欒盈奔曲沃，晉人圍之。<AlignEnd Key="2416"/>
<AlignBegin Type="Time" Key="2417" RefId="魯襄公二十三年七月" Term="魯襄公二十三年七月"/>秋，齊侯伐衛，先驅，穀榮御王孫揮，召揚為右，申驅，成秩御莒恆，申鮮虞之傅摯為右，曹開御戎，晏父戎為右，貳廣，上之登御邢公，盧蒲癸為右，啟，牢成御襄罷師，狼蘧疏為右，胠，商子車御侯朝，桓跳為右，大殿，商子游御夏之御寇，崔如為右，燭庸之越駟乘，自衛將遂伐晉，晏平仲曰，君恃勇力以伐盟主，若不濟，國之福也，不德而有功，憂必及君，崔杼諫曰，不可，臣聞之，小國間大國之敗而毀焉，必受其咎，君其圖之，弗聽，陳文子見崔武子曰，將如君何，武子曰，吾言於君，君弗聽也，以為盟主，而利其難，群臣若急，君於何有，子姑止之，文子退，告其人曰，崔子將死乎，謂君甚，而又過之，不得其死，過君以義，猶自抑也，況以惡乎，齊侯遂伐晉，取朝歌為二隊，入孟門，登大行，張武軍於熒庭，戍郫邵，封少水，以報平陰之役，乃還，趙勝帥東陽之師以追之，獲晏氂。<AlignEnd Key="2417"/>
<AlignBegin Type="Time" Key="2418" RefId="魯襄公二十三年八月" Term="魯襄公二十三年八月"/>八月叔孫豹帥師救晉，次于雍榆，禮也，季武子無適子，公彌長，而愛悼子，欲立之，訪於申豐曰，彌與紇，吾皆愛之，欲擇才焉而立之，申豐趨退，歸，盡室將行，他日又訪焉，對曰，其然，將具敝車而行，乃止，訪於臧紇，臧紇曰，飲我酒，吾為子立之，季氏飲大夫酒，臧紇為客，既獻，臧孫命北面重席，新樽絜之，召悼子，降逆之，大夫皆起，及旅，而召公鉏，使與之齒，季孫失色，季氏以公鉏為馬正，慍而不出，閔子馬見之曰，子無然，禍福無門，唯人所召，為人子者，患不孝，不患無所，敬其父命，何常之有，若能孝敬，富倍季氏可也，姦回不軌，禍倍下民可也，公鉏然之，敬共朝夕，恪居官次，季孫喜，使飲己酒，而以具往，盡舍旃，故公鉏氏富，又出為公左宰，孟孫惡臧孫，季孫愛之，孟氏之御騶豐點，好羯也，曰，從余言，必為孟孫，再三云，羯從之，孟莊子疾，豐點謂公鉏，苟立羯，請讎臧氏，公鉏謂季孫曰，孺子秩固其所也，若羯立，則季氏信有力於臧氏矣，弗應，己卯，孟孫卒，公鉏奉羯立于戶側，季孫至，入哭而出，曰，秩焉在，公鉏曰，羯在此矣，季孫曰，孺子長，公鉏曰，何長之有，唯其才也，且夫子之命也，遂立羯，秩奔邾，臧孫入哭，甚哀多涕，出，其御曰，孟孫之惡子也，而哀如是，季孫若死，其若之何，臧孫曰，季之愛我，疾疢也，孟孫之惡我，藥石也，美疢不如惡石，夫石猶生我，疢之美，其毒滋多，孟孫死，吾亡無日矣，孟氏閉門，告於季孫曰，臧氏將為亂，不使我葬，季孫不信，臧孫聞之戒。<AlignEnd Key="2418"/>
<AlignBegin Type="Time" Key="2419" RefId="魯襄公二十三年十月" Term="魯襄公二十三年十月"/>冬，十月，孟氏將辟，藉除於臧氏，臧孫使正夫助之，除於東門甲，從已而視之，孟氏又告季孫，季孫怒，命攻臧氏，乙亥，臧紇斬鹿門之關，以出奔，邾，初，臧宣叔娶于鑄，生賈及為而死，繼室以其姪，穆姜之姨子也，生紇，長於公宮，姜氏愛之，故立之，臧賈臧為出在鑄，臧武仲自邾使告臧賈，且致大蔡焉，曰，紇不佞，失守宗祧，敢告不弔，紇之罪不及不祀，子以大蔡納請，其可，賈曰，是家之禍也，非子之過也，賈聞命矣，再拜受龜，使為以納請，遂自為也，臧孫如防，使來告曰，紇非能害也，知不足也，非敢私請，苟守先祀，無廢二勳，敢不辟邑，乃立臧為，臧紇致防而奔齊，其人曰，其盟我乎，臧孫曰，無辭，將盟臧氏，季孫召外史掌惡臣，而問盟首焉，對曰，盟東門氏也，曰，毋或如東門遂，不聽公命，殺適立庶，盟叔孫氏也，曰，毋或如叔孫僑如欲廢國常，蕩覆公室，季孫曰，臧孫之罪，皆不及此，孟椒曰，盍以其犯門斬關，季孫用之，乃盟臧氏曰，無或如臧孫紇，干國之紀，犯門斬關，臧孫聞之曰，國有人焉，誰居，其孟椒乎，晉人克欒盈于曲沃，盡殺欒氏之族黨，欒魴出奔宋，書曰，晉人殺欒盈，不言大夫，言自外也，齊侯還自晉，不入，遂襲莒，門于且于，傷股而退，明日將復戰，期于壽舒，杞，殖華還，載甲夜入且于之隧，宿於莒郊，明日，先遇莒子於蒲侯氏，莒子重賂之，使無死，曰，請有盟，華周對曰，貪貨棄命，亦君所惡也，昏而受命，日未中而棄之，何以事君，莒子親鼓之，從而伐之，獲杞梁，莒人，行成，齊侯歸，遇杞梁之妻於郊，使弔之，辭曰，殖之有罪，何辱命焉，若免於罪，猶有先人之敝廬在，下妾不得與郊弔，齊侯弔諸其室，齊侯將為臧紇田，臧孫聞之，見齊侯，與之言伐晉，對曰，多則多矣，抑君似鼠，夫鼠晝伏夜動，不穴於寢廟，畏人故也，今君聞晉之亂，而後作焉，寧將事之，非鼠如何，乃弗與田，仲尼曰，知之難也，有臧武仲之知，而不容於魯國，抑有由也，作不順而施不恕也，夏書曰，念茲在茲，順事恕施也。<AlignEnd Key="2419"/>
</doc_content>
</document>
<document filename="ChunQiuZuoZhuan_00174">
<corpus>春秋左氏傳</corpus>
<title>魯襄公二十四年</title>
<doc_content>
<AlignBegin Type="Time" Key="2420" RefId="魯襄公二十四年正月" Term="魯襄公二十四年正月"/>春，穆叔如晉，范宣子逆之問焉，曰，古人有言曰，死而不朽，何謂也，穆叔未對，宣子曰，昔匄之祖，自虞以上為陶唐氏，在夏為御龍氏，在商為豕韋氏，在周為唐杜氏，晉主夏盟為范氏，其是之謂乎，穆叔曰，以豹所聞，此之謂世祿，非不朽也，魯有先大夫曰臧文仲，既沒，其言立，其是之謂乎，豹聞之，大上有立德，其次有立功，其次有立言，雖久不廢，此之謂不朽，若夫保姓受氏，以守宗祊，世不絕祀，無國無之，祿之大者，不可謂不朽，范宣子為政，諸侯之幣重，鄭人病之。<AlignEnd Key="2420"/>
<AlignBegin Type="Time" Key="2421" RefId="魯襄公二十四年二月" Term="魯襄公二十四年二月"/>二月，鄭伯如晉，子產寓書於子西，以告宣子曰，子為晉國，四鄰諸侯，不聞令德，而聞重幣，僑也惑之，僑聞君子長國家者，非無賄之患，而無令名之難，夫諸侯之賄，聚於公室，則諸侯貳，若吾子賴之，則晉國貳，諸侯貳則晉國壞，晉國貳則子之家壞，何沒沒也，將焉用賄，夫令名，德之輿也，德，國家之基也，有基無壞，無亦是務乎，有德則樂，樂則能久，詩云，樂只君子，邦家之基，有令德也，夫上帝臨女，無貳爾心，有令名也，夫恕，思以明德，則令名載而行之，是以遠至邇安，毋寧使人謂子，子實生我，而謂子浚我以生乎，象有齒以焚其身，賄也，宣子說，乃輕幣，是行也，鄭伯朝晉，為重幣故，且請伐陳也，鄭伯稽首，宣子辭，子西相曰，以陳國之介，恃大國而陵虐於敝邑，寡君是以請罪焉，敢不稽首，孟孝伯侵齊，晉故也。<AlignEnd Key="2421"/>
<AlignBegin Type="Time" Key="2422" RefId="魯襄公二十四年四月" Term="魯襄公二十四年四月"/>夏，楚子為舟師以伐吳，不為軍政，無功而還，齊侯既伐晉而懼，將欲見楚子，楚子使薳啟彊如齊聘，且請期，齊社蒐軍實，使客觀之，陳文子曰，齊將有寇，吾聞之，兵不戢，必取其族。<AlignEnd Key="2422"/>
<AlignBegin Type="Time" Key="2423" RefId="魯襄公二十四年七月" Term="魯襄公二十四年七月"/>秋，齊侯聞將有晉師，使陳無宇從薳啟彊如楚辭，且乞師，崔杼帥師送之，遂伐莒，侵介根，會于夷儀，將以伐齊，水不克。<AlignEnd Key="2423"/>
<AlignBegin Type="Time" Key="2424" RefId="魯襄公二十四年十月" Term="魯襄公二十四年十月"/>冬，楚子伐鄭以救齊，門于東門，次于棘澤，諸侯還救鄭，晉侯使張骼，輔躒，致楚師，求御于鄭，鄭人卜宛射犬吉，子大叔戒之曰，大國之人，不可與也，對曰無有眾寡，其上一也，大叔曰，不然，部婁無松柏，二子在幄，坐射犬于外，既食而後食之，使御廣車而行，已皆乘乘車，將及楚師，而後從之乘，皆踞轉而鼓琴，近不告而馳之，皆取冑於櫜而冑，入壘皆下，搏人以投，收禽挾囚，弗待而出，皆超乘，抽弓而射，既免，復踞轉而鼓琴，曰，公孫同乘，兄弟也，故再不謀，對曰，曩者志入而已，今則怯也，皆笑曰，公孫之亟也，楚子自棘澤還，使薳啟彊帥師送陳無宇，吳人為楚舟師之役故，召舒鳩人，舒鳩人叛楚，楚子師于荒浦，使沈尹壽與師祁犁讓之，舒鳩子敬逆二子，而告無之，且請受盟，二子復命，王欲伐之，薳子曰，不可，彼告不叛，且請受盟，而又伐之，伐無罪也，姑歸息民，以待其卒，卒而不貳，吾又何求，若猶叛我，無辭，有庸，乃還，陳人復討慶氏之黨，鍼宜咎出奔楚，齊人城郟，穆叔如周聘，且賀城，王嘉其有禮也，賜之大路，晉侯嬖程鄭，使佐下軍，鄭行人公孫揮如晉聘，程鄭問焉，曰，敢問降階何由，子羽不能對，歸以語然明，然明曰，是將死矣，不然將亡，貴而知懼，懼而思降，乃得其階，下人而已，又何問焉，且夫既登而求降階者，知人也，不在程鄭，其有亡釁乎，不然，其有惑疾，將死而憂也。<AlignEnd Key="2424"/>
</doc_content>
</document>
<document filename="ChunQiuZuoZhuan_00175">
<corpus>春秋左氏傳</corpus>
<title>魯襄公二十五年</title>
<doc_content>
<AlignBegin Type="Time" Key="2425" RefId="魯襄公二十五年正月" Term="魯襄公二十五年正月"/>春，齊崔杼帥師伐我北鄙，以報孝伯之師也，公患之，使告于晉，孟公綽曰，崔子將有大志，不在病我，必速歸，何患焉，其來也不寇，使民不嚴，異於他日，齊師徒歸，齊棠公之妻，東郭偃之姊也，東郭偃臣崔武子，棠公死，偃御武子以弔焉，見棠姜而美之，使偃取之，偃曰，男女辨姓，今君出自丁，臣出自桓，不可，武子筮之，遇困之大過，史皆曰吉，示陳文子，文子曰，夫從風，風隕妻，不可聚也，且其繇曰，困于石，據于蒺梨，入于其宮，不見其妻，凶，困于石，往不濟也，據于蒺梨，可恃傷也，入于其宮，不見其妻，凶，無所歸也，崔子曰，嫠也何害，先夫當之矣，遂取之，莊公通焉，驟如崔氏，以崔子之冠賜人，侍者曰不可，公曰，不為崔子，其無冠乎，崔子因是，又以其間伐晉也，曰晉必將報，欲弒公以說于晉，而不獲間，公鞭侍人賈舉，而又近之，乃為崔子間公。<AlignEnd Key="2425"/>
<AlignBegin Type="Time" Key="2426" RefId="魯襄公二十五年五月" Term="魯襄公二十五年五月"/>夏，五月，莒子為且于之役故，莒子朝于齊，甲戌，饗諸北郭，崔子稱疾不視事，乙亥，公問崔子，遂從姜氏，姜入于室，與崔子自側戶出，公拊楹而歌，侍人賈舉止眾從者，而入閉門，甲興，公登臺而請，弗許，請盟，弗許，請自刃於廟，勿許，皆曰，君之臣杼疾病，不能聽命，近於公宮，陪臣干掫有淫者，不知二命，公踰牆，又射之，中股，反隊，遂弒之，賈舉，州綽，邴師，公孫敖，封具，鐸父，襄伊，僂堙，皆死，祝佗父祭於高唐，至復命，不說弁而死於崔氏，申蒯侍漁者，退謂其宰曰，爾以帑免，我將死，其宰曰，免，是反子之義也，與之皆死，崔氏殺鬷蔑于平陰，晏子立於崔氏之門外，其人曰，死乎，曰，獨吾君也乎哉，吾死也，曰，行乎，曰，吾罪也乎哉，吾亡也，曰，歸乎，曰，君死安歸，君民者，豈以陵民，社稷是主，臣君者，豈為其口實，社稷是養，故君為社稷死，則死之，為社稷亡，則亡之，若為己死而己亡，非其私暱，誰敢任之，且人有君而弒之，吾焉得死之，而焉得亡之，將庸何歸，門啟而入，枕尸股而哭，興，三踊而出，人謂崔子必殺之，崔子曰，民之望也，舍之得民，盧蒲癸奔晉，王何奔莒，叔孫宣伯之在齊也，叔孫還納其女於靈公，嬖，生景公，丁丑，崔杼立而相之，慶封為左相，盟國人於大宮曰，所不與崔慶者，晏子仰天歎曰，嬰所不唯忠於君，利社稷者是與，有如上帝，乃歃，辛巳，公與大夫及莒子盟，大史書曰，崔杼弒其君，崔子殺之，其弟嗣書，而死者二人，其弟又書，乃舍之，南史氏聞大史盡死，執簡以往，聞既書矣，乃還，閭丘嬰以帷縳其妻而載之，與申鮮虞乘而出，鮮虞推而下之曰，君昏不能匡，危不能救，死不能死，而知匿其暱，其誰納之，行及弇中，將舍，嬰曰，崔慶其追我，鮮虞曰，一與一，誰能懼我，遂舍，枕轡而寢，食馬而食，駕而行，出弇中，謂嬰曰，速驅之，崔慶之眾，不可當也，遂來奔，崔氏側莊公于北郭，丁亥，葬諸士孫之里，四翣，不蹕，下車七乘，不以兵甲，晉侯濟自泮，會于夷儀，伐齊以報朝歌之役，齊人以莊公說，使隰鉏請成，慶封如師，男女以班，賂晉侯以宗器樂器，自六正，五吏，三十師，三軍之大夫，百官之正長，師旅，及處守者，皆有賂，晉侯許之，使叔向告於諸侯，公使子服惠伯對曰，君舍有罪，以靖小國，君之惠也，寡君聞命矣，晉侯使魏舒，宛沒，逆衛侯，將使衛與之夷儀，崔子止其帑，以求五鹿，初，陳侯會楚子伐鄭，當陳隧者，井堙木刊，鄭人怨之六月，鄭子展，子產，帥車七百乘伐陳，宵突陳城，遂入之，陳侯扶其大子偃師奔墓，遇司馬桓子曰，載余，曰將巡城，遇賈獲載其母妻，下之而授公車，公曰，舍而母，辭曰，不祥，與其妻扶其母以奔墓，亦免，子展命師無入公宮，與子產親御諸門，陳侯使司馬桓子賂以宗器，陳侯免，擁社，使其眾男女別而纍，以待於朝，子展執縶而見，再拜稽首，承飲而進獻，子美入，數俘而出，祝祓社，司徒致民，司馬致節，司空致地，乃還。<AlignEnd Key="2426"/>
<AlignBegin Type="Time" Key="2427" RefId="魯襄公二十五年七月" Term="魯襄公二十五年七月"/>秋，七月，己巳，同盟于重丘，齊成故也，趙文子為政，令薄諸侯之幣，而重其禮，穆叔見之，謂穆叔曰，自今以往，兵其少弭矣，齊崔慶新得政，將求善於諸侯，武也，知楚令尹，若敬行其禮，道之以文辭，以靖諸侯，兵可以弭，楚薳子馮卒，屈建為令尹，屈蕩為莫敖，舒鳩人卒叛，楚令尹子木伐之，及離城，吳人救之，子木遽以右師先，子彊息桓，子捷，子駢，子盂，帥左師以退，吳人居其間七日，子彊曰，久將墊隘，隘乃禽也，不如速戰，請以其私卒誘之，簡師陳以待我，我克則進，奔則亦視之，乃可以免，不然，必為吳禽，從之，五人以其私卒，先擊吳師，吳師奔，登山以望，見楚師不繼，復逐之，傅諸其軍，簡師會之，吳師大敗，遂圍舒鳩，舒鳩潰。<AlignEnd Key="2427"/>
<AlignBegin Type="Time" Key="2428" RefId="魯襄公二十五年八月" Term="魯襄公二十五年八月"/>八月，楚滅舒鳩，衛獻公入于夷儀，鄭子產獻捷于晉，戎服將事，晉人問陳之罪，對曰，昔虞閼父為周陶正，以服事我先王，我先王賴其利器用也，與其神明，之後也，庸以元女大姬，配胡公而封之陳，以備三恪，則我周之自出，至于今是賴，桓公之亂，蔡人欲立其出，我先君莊公奉五父而立之，蔡人殺之，我又與蔡人奉戴厲公，至於莊宣，皆我之自立，夏氏之亂，成公播蕩，又我之自入，君所知也，今陳忘周之大德，蔑我大惠，棄我姻親，介恃楚眾，以憑陵我，敝邑，不可億逞，我是以有往年之告，未獲成命，則有我東門之役，當陳隧者，井堙木刊，敝邑大懼不競，而恥大姬，天誘其衷，啟敝邑之心，陳知其罪，授手于我，用敢獻功，晉人曰，何故侵小，對曰，先王之命，唯罪所在，各致其辟，且昔天子之地一圻，列國一同，自是以衰，今大國多數圻矣，若無侵小，何以至焉，晉人曰，何故戎服，對曰，我先君武莊為平桓卿士，城濮之役，文公布命曰，各復舊職，命我文公，戎服輔王，以授楚捷，不敢廢王命故也，士莊伯不能詰，復於趙文子，文子曰，其辭順，犯順不祥，乃受之。<AlignEnd Key="2428"/>
<AlignBegin Type="Time" Key="2429" RefId="魯襄公二十五年十月" Term="魯襄公二十五年十月"/>冬，十月，子展相鄭伯如晉，拜陳之功，子西復伐陳，陳及鄭平，��尼曰，志有之，言以足志，文以足言，不言誰知其志，言之無文，行而不遠，晉為伯鄭入陳，非文辭不為功，慎辭也，楚蒍掩為司馬，子木使庀賦，數甲兵，甲午，蒍掩書土田，度山林，鳩藪澤，辨京陵，表淳鹵，數疆潦，規偃豬，町原防，牧隰皋，井衍沃，量入脩賦，賦車，籍馬，賦車兵，徒卒，甲楯之數，既成，以授子木，禮也。<AlignEnd Key="2429"/>
<AlignBegin Type="Time" Key="2430" RefId="魯襄公二十五年十二月" Term="魯襄公二十五年十二月"/>十二月，吳子諸樊伐楚，以報舟師之役，門于巢，巢牛臣曰，吳王勇而輕，若啟之，將親門，我獲射之，必殪，是君也死，彊其少安，從之，吳子門焉，牛臣隱於短牆以射之，卒，楚子以滅舒鳩賞子木，辭曰，先大夫蒍子之功也，以與蒍掩，晉程鄭卒，子產始知然明，問為政焉，對曰，視民如子，見不仁者誅之，如鷹鸇之逐鳥雀也，子產喜以語子大叔，且曰，他日吾見蔑之面而已，今吾見其心矣，子大叔問政於子產，子產曰，政如農功，日夜思之，思其始而成其終，朝夕而行之，行無越思，如農之有畔，其過鮮矣，衛獻公自夷儀使與甯喜言，甯喜許之，大叔文子聞之曰，烏呼，詩所謂我躬不說，皇恤我後者，甯子可謂不恤其後矣，將可乎哉，殆必不可，君子之行，思其終也，思其復也，書曰，慎始而敬終，終以不困，詩曰，夙夜匪解，以事一人，今甯子視君，不如弈棋，其何，以免乎，弈者舉棋不定，不勝其耦，而況置君，而弗定乎，必不免矣，九世之卿族，一舉而滅之，可哀也哉，傳會于夷儀之歲，齊人城郟，其五月，秦晉為成，晉韓起如秦蒞盟，秦伯車如晉蒞盟，成而不結。<AlignEnd Key="2430"/>
</doc_content>
</document>
<document filename="ChunQiuZuoZhuan_00176">
<corpus>春秋左氏傳</corpus>
<title>魯襄公二十六年</title>
<doc_content>
<AlignBegin Type="Time" Key="2431" RefId="魯襄公二十六年正月" Term="魯襄公二十六年正月"/>春，秦伯之弟鍼如晉脩成，叔向命召行人子員，行人子朱曰，朱也當御，三云，叔向不應，子朱怒曰，班爵同，何以黜朱於朝，撫劍從之，叔向曰，秦晉不和久矣，今日之事，幸而集，晉國賴之，不集，三軍暴骨，子員道二國之言無私，子常易子，姦以事君者，吾所能御也，拂衣從之，人救之，平公曰，晉其庶乎，吾臣之所爭者大，師曠曰，公室懼卑，臣不心競而力爭，不務德而爭善，私欲已侈，能無卑乎，衛獻公使子鮮為復，辭，敬姒強命之，對曰，君無信，臣懼不免，敬姒曰，雖然，以吾故也，許諾，初，獻公使與甯喜言，甯喜曰，必子鮮在，不然，必敗，故公使子鮮，子鮮不獲命於敬姒，以公命與甯喜言曰，苟反，政由甯氏，祭則寡人，甯喜告蘧伯玉，伯玉曰，瑗不得聞君之出，敢聞其入，遂行，從近關出，告右宰穀，右宰穀曰，不可，獲罪於兩君，天下誰畜之，悼子曰，吾受命於先人，不可以貳，穀曰，我請使焉而觀之，遂見公於夷儀，反曰，君淹恤在外，十二年矣，而無憂色，亦無寬言，猶夫人也，若不已，死無日矣，悼子曰，子鮮在，右宰穀曰，子鮮在何益，多而能亡，於我何為，悼子曰，雖然，不可以已，孫文子在戚，孫嘉聘於齊，孫襄居守。<AlignEnd Key="2431"/>
<AlignBegin Type="Time" Key="2432" RefId="魯襄公二十六年二月" Term="魯襄公二十六年二月"/>二月‧庚寅，甯喜右宰穀伐孫氏，不克，伯國傷，甯子出舍於郊，伯國死，孫氏夜哭國人召甯子，甯子復攻孫氏，克之，辛卯，殺子叔及大子角，書曰，甯喜弒其君剽，言罪之在甯氏也，孫林父以戚如晉書曰，入于戚以叛，罪孫氏也，臣之祿，君實有之，義則進，否則奉身而退，專祿以周旋，戮也，甲午，衛侯入，書曰，復歸國，納之也，大夫逆於竟者，執其手而與之言道，逆者自車揖之，逆於門者頷之而已，公至，使讓大叔，文子曰，寡人淹恤在外，二三子皆使寡人，朝夕聞衛國之言，吾子獨不在寡人，古人有言曰非所怨勿怨寡人怨矣，對曰，臣知罪矣，臣不佞，不能負羈絏以從扞牧圉，臣之罪一也，有出者，有居者，臣不能貳，通外內之言以事君，臣之罪二也，有二罪，敢忘其死，乃行，從近關出，公使止之，衛人侵戚東鄙，孫氏愬于晉，晉戍茅氏，殖綽伐茅氏，殺晉戍三百人，孫蒯追之，弗敢擊，文子曰，厲之不如，遂從衛師，敗之圉雍鉏，獲殖綽，復愬于晉，鄭伯賞入陳之功。<AlignEnd Key="2432"/>
<AlignBegin Type="Time" Key="2433" RefId="魯襄公二十六年三月" Term="魯襄公二十六年三月"/>三月，甲寅，朔，享子展，賜之先路三命之服，先八邑，賜子產次路再命之服，先六邑，子產辭邑，曰，自上以下，隆殺，以兩，禮也，臣之位在四，且子展之功也，臣不敢及賞禮，請辭邑，公固予之，乃受三邑，公孫揮曰，子產其將知政矣，讓不失禮，晉人為孫氏故，召諸侯，將以討衛也，夏，中行穆子來聘，召公也，楚子，秦人，侵吳，及雩婁，聞吳有備而還，遂侵鄭。<AlignEnd Key="2433"/>
<AlignBegin Type="Time" Key="2434" RefId="魯襄公二十六年五月" Term="魯襄公二十六年五月"/>五月，至于城麇，鄭皇頡戍之，出與楚師戰，敗，穿封戌囚皇頡，公子圍與之爭之，正於伯州犁，伯州犁曰，請問於囚，乃立囚，伯州犁曰，所爭，君子也，其何不知，上其手曰，夫子為王子圍，寡君之貴介弟也，下其手曰，此子為穿封戌，方城外之縣尹也，誰獲子，囚曰，頡遇王子弱焉，戌怒，抽戈逐王子圍，弗及，楚人以皇頡歸，印堇父與皇頡戍城麇，楚人囚之，以獻於秦，鄭人取貨於印氏以請之，子大叔為令正，以為請，子產曰，不獲，受楚之功，而取貨於鄭，不可謂國，秦不其然，若曰拜君之勤鄭國，微君之惠，楚師其猶在敝邑之城下，其可，弗從，遂行，秦人不予，更幣，從子產，而後獲之。<AlignEnd Key="2434"/>
<AlignBegin Type="Time" Key="2435" RefId="魯襄公二十六年六月" Term="魯襄公二十六年六月"/>六月，公會晉趙武，宋向戌，鄭良霄，曹人，于澶淵，以討衛，疆戚田，取衛西鄙懿氏六十，以與孫氏，趙武不書，尊公也，向戌不書，後也，鄭先宋，不失所也，於是衛侯會之，晉人執寧喜，北宮遺，使女齊以先歸，衛侯如晉，晉人執而囚之，於士弱氏。<AlignEnd Key="2435"/>
<AlignBegin Type="Time" Key="2436" RefId="魯襄公二十六年七月" Term="魯襄公二十六年七月"/>秋，七月，齊侯，鄭伯，為衛侯故如晉，晉侯兼享之，晉侯賦嘉樂，國景子相齊侯，賦蓼蕭，子展相鄭伯，賦緇衣，叔向命晉侯拜二君，曰，寡君敢拜齊君之安，我先君之宗祧也，敢拜鄭君之不貳也，國子使晏平仲私於叔向，曰，晉君宣其明德於諸侯，恤其患而補其闕，正其違而治其煩，所以為盟主也，今為臣執君，若之何，叔向告趙文子，文子以告晉侯，晉侯言衛侯之罪，使叔向告二君，國子賦轡之柔矣，子展賦將仲子兮，晉侯乃許歸衛侯，叔向曰，鄭七穆，罕氏其後亡者也，子展儉而壹，初，宋芮司徒生女子，赤而毛，棄諸堤下，共姬之妾，取以入，名之曰棄，長而美，平公入夕，共姬與之食，公見棄也而視之尤，姬納諸御，嬖，生佐，惡而婉，大子痤美而很，合左師畏而惡之，寺人惠牆伊戾，為大子內師，而無寵。<AlignEnd Key="2436"/>
<AlignBegin Type="Time" Key="2437" RefId="魯襄公二十六年七月" Term="魯襄公二十六年七月"/>秋，楚客聘於晉，過宋，大子知之，請野享之，公使往，伊戾請從之，公曰，夫不惡女乎，對曰，小人之事君子也，惡之不敢遠，好之不敢近，敬以待命，敢有貳心乎，縱有共其外，莫共其內，臣請往也，遣之，至則欿用牲，加書徵之，而騁告公曰，大子將為亂，既與楚客盟矣，公曰，為我子，又何求，對曰，欲速，公使視之，則信有焉，問諸夫人與左師，則皆曰固聞之，公囚大子，大子曰，唯佐也能免我，召而使請，曰日中不來，吾知死矣，左師聞之，聒而與之語，過期，乃縊而死，佐為大子，公徐聞其無罪也，乃亨伊戾，左師見夫人之步馬者問之，對曰，君夫人氏也，左師曰，誰為君夫人，余胡弗知，圉人歸以告夫人，夫人使饋之錦與馬，先之以玉，曰，君之妾棄，使某獻，左師改命曰，君夫人，而後再拜稽首受之，鄭伯歸自晉，使子西如晉聘，辭曰，寡君來煩執事，懼不免於戾，使夏謝不敏，君子曰，善事大國，初楚伍參與蔡太師子朝友，其子伍舉與聲子相善也，伍舉娶於王子牟，王子牟為申公而亡，楚人曰，伍舉實送之，伍舉奔鄭，將遂奔晉，聲子將如晉，遇之於鄭郊，班荊相與食，而言復故，聲子曰，子行也，吾必復子，及宋向戌將平晉楚，聲子通使於晉，還如楚，令尹子木與之語，問晉故焉，且曰，晉大夫與楚孰賢，對曰，晉卿不如楚，其大夫則賢，皆卿材也，如杞梓皮革，自楚往也，雖楚有材，晉實用之，子木曰，夫獨無族姻乎，對曰，雖有，而用楚材實多，歸生聞之，善為國者，賞不僭而刑不濫，賞僭則懼及淫人，刑濫則懼及善人，若不幸而過，寧僭無濫，與其失善，寧其利淫，無善人，則國從之，詩曰，人之云亡，邦國殄瘁，無善人之謂也，故夏書曰，與其殺不辜，寧失不經，懼失善也，商頌有之曰，不僭不濫，不敢怠皇，命于下國，封建厥福，此湯所以獲天福也，古之治民者，勸賞而畏刑，恤民不倦，賞以春夏，刑以秋冬，是以將賞為之加膳，加膳則飫賜，此以知其勸賞也，將刑為之不舉，不舉則徹樂，此以知其畏刑也，夙興夜寐，朝夕臨政，此以知其恤民也，三者禮之大節也，有禮無敗，今楚多淫刑，其大夫逃死於四方，而為之謀主，以害楚國，不可救療，所謂不能也，子儀之亂，析公奔晉，晉人寘諸戎車之殿，以為謀主，繞角之役，晉將遁矣，析公曰，楚師輕窕，易震蕩也，若多鼓鈞聲以夜軍之，楚師必遁晉人從之，楚師宵潰，晉遂侵蔡襲沈，獲其君，敗申息之師於桑隧，獲申麗而還，鄭於是不敢南面，楚失華夏，則析公之為也，雍子之父兄譖雍子，君與大夫不善是也，雍子奔晉，晉人與之鄐，以為謀主，彭城之役，晉楚遇於靡角之谷，晉將遁矣，雍子發命於軍曰，歸老幼，反孤疾，二人役歸一人，簡兵蒐乘，秣馬蓐食，師陳焚次，明日將戰，行歸者，而逸楚囚，楚師宵潰，晉降彭城，而歸諸宋，以魚石歸，楚失東夷，子辛死之，則雍子之為也，子反與子靈爭夏姬，而雍害其事，子靈奔晉，晉人與之邢，以為謀主，扞禦北狄，通吳於晉，教吳叛楚，教之乘車，射御，驅侵，使其子狐庸，為吳行人焉，吳於是伐巢，取駕，克棘，入州來，楚罷於奔命，至今為患，則子靈之為也，若敖之亂，伯賁之子賁皇奔晉，晉人與之苗，以為謀主，鄢陵之役，楚晨壓晉軍而陳，晉將遁矣，苗賁皇曰，楚師之良在其中軍王族而已，若塞井夷灶，成陳以當之，欒范易行以誘之，中行二郤，必克二穆，吾乃四萃於其王族，必大敗之，晉人從之，楚師大敗，王夷師熸，子反死之，鄭叛吳興，楚失諸侯，則苗賁皇之為也，子木曰，是皆然矣，聲子曰，今又有甚於此，椒舉聚於申公子牟，子牟得戾而亡，君大夫謂椒舉，女實遣之，懼而奔鄭，引領南望曰，庶幾赦余，亦弗圖也，今在晉矣，晉人將與之縣，以比叔向，彼若謀害楚國，豈不為患，子木懼，言諸王，益其祿爵而復之，聲子使椒鳴逆之，許靈公如楚，請伐鄭，曰，師不興，孤不歸矣。<AlignEnd Key="2437"/>
<AlignBegin Type="Time" Key="2438" RefId="魯襄公二十六年八月" Term="魯襄公二十六年八月"/>八月，卒于楚，楚子曰，不伐鄭，何以求諸侯。<AlignEnd Key="2438"/>
<AlignBegin Type="Time" Key="2439" RefId="魯襄公二十六年十月" Term="魯襄公二十六年十月"/>冬，十月，楚子伐鄭，鄭人將禦之，子產曰，晉楚將平，諸侯將和，楚王是故昧於一來，不如使逞而歸，乃易成也，夫小人之性，釁於勇，嗇於禍，以足其性，而求名焉者，非國家之利也，若何從之，子展說，不禦寇。<AlignEnd Key="2439"/>
<AlignBegin Type="Time" Key="2440" RefId="魯襄公二十六年十二月" Term="魯襄公二十六年十二月"/>十二月，乙酉，入南里，墮其城，涉於樂氏，門于師之梁，縣門發，獲九人焉，涉于氾而歸，而後葬許靈公，衛人歸衛姬于晉，乃釋衛侯，君子是以知平公之失政也，晉韓宣子聘于周，王使請事對曰，晉士起將歸時事於宰旅，無他事矣，王聞之曰，韓氏其昌阜於晉乎，辭不失舊，齊人城郟之歲，其夏，齊烏餘以廩丘奔晉，襲衛羊角取之，遂襲我高魚，有大雨自其竇入，介于其庫，以登其城，克而取之，又取邑于宋，於是范宣子卒，諸侯弗能治也，及趙文子為政，乃卒治之，文子言於晉侯曰，晉為盟主，諸侯或相侵也，則討而使歸其地，今烏餘之邑，皆討類也，而貪之，是無以為盟主也，請歸之，公曰，諾，孰可使也，對曰，胥梁帶能無用師，晉侯使往。<AlignEnd Key="2440"/>
</doc_content>
</document>
<document filename="ChunQiuZuoZhuan_00177">
<corpus>春秋左氏傳</corpus>
<title>魯襄公二十七年</title>
<doc_content>
<AlignBegin Type="Time" Key="2441" RefId="魯襄公二十七年正月" Term="魯襄公二十七年正月"/>春，胥梁帶使諸喪邑者，具車徒以受地，必周使烏餘具車徒以受封，烏餘以眾出使諸侯，偽效烏餘之封者，而遂執之，盡獲之，皆取其邑而歸諸侯，諸侯是以睦於晉，齊慶封來聘，其車美，孟孫謂叔孫曰，慶季之車，不亦美乎，叔孫曰，豹聞之，服美不稱，必以惡終，美車何為，叔孫與慶封食不敬，為賦相鼠，亦不知也，衛甯喜專，公患之，公孫免餘請殺之，公曰，微甯子不及此，吾與之言矣，事未可知，祗成惡名，止也，對曰，臣殺之，君勿與知，乃與公孫無地，公孫臣謀，使攻甯氏，弗克，皆死，公曰，臣也無罪，父子死余矣。<AlignEnd Key="2441"/>
<AlignBegin Type="Time" Key="2442" RefId="魯襄公二十七年四月" Term="魯襄公二十七年四月"/>夏，免餘復攻甯氏，殺甯喜及右宰穀，尸諸朝，石惡將會宋之盟，受命而出，衣其尸，枕之股而哭之，欲斂以亡，懼不免，且曰，受命矣，乃行，子鮮曰，逐我者出，納我者死，賞罰無章，何以沮勸，君失其信，而國無刑，不亦難乎，且鱄實使之，遂出奔晉，公使止之，不可，及河，又使止之，止使者而盟於河，託於木門，不鄉衛國而坐，木門大夫勸之仕，不可，曰，仕而廢其事，罪也，從之，昭吾所以出也，將誰愬乎，吾不可以立於人之朝矣，終身不仕，公喪之，如稅服終身，公與免餘邑六十，辭曰，唯卿備百邑，臣六十矣，下有上祿，亂也，臣弗敢聞，且甯子唯多邑故死，臣懼死之速及也，公固與之，受其半以為少師，公使為卿，辭曰，大叔儀不貳，能贊大事，君其命之，乃使文子為卿，宋向戌善於趙文子，又善於令尹子木，欲弭諸侯之兵以為名，如晉，告趙孟，趙孟謀於諸大夫，韓宣子曰，兵，民之殘也，財用之蠹，小國之大菑也，將或弭之，雖曰不可，必將許之，弗許，楚將許之，以召諸侯，則我失為盟主矣，晉人許之，如楚，楚亦許之，如齊，齊人難之，陳文子曰，晉楚許之，我焉得已，且人曰，弭兵，而我弗許，則固攜吾民矣，將焉用之，齊人許之，告於秦，秦亦許之，皆告於小國，為會於宋。<AlignEnd Key="2442"/>
<AlignBegin Type="Time" Key="2443" RefId="魯襄公二十七年五月" Term="魯襄公二十七年五月"/>五月甲辰，晉趙武至於宋，丙午，鄭良霄至。<AlignEnd Key="2443"/>
<AlignBegin Type="Time" Key="2444" RefId="魯襄公二十七年六月" Term="魯襄公二十七年六月"/>六月丁未朔，宋人享趙文子，叔向為介，司馬置折俎，禮也，仲尼使舉是，禮也，以為多文辭，戊申，叔孫豹，齊慶封，陳須無，衛石惡，至，甲寅，晉荀盈從趙武至，丙辰，邾悼公至壬戌，楚公子黑肱先至，成言於晉，丁卯，宋戌如陳，從子木成言於楚，戊辰，滕成公至，子木謂向戌，請晉楚之從，交相見也，庚午，向戌復於趙孟，趙孟曰，晉，楚，齊，秦，匹也，晉之不能於齊，猶楚之不能於秦也，楚君若能使秦君辱於敝邑，寡君敢不固請於齊，壬申，左師復言於子木，子木使馹謁諸王，王曰，釋齊秦，他國請相見也。<AlignEnd Key="2444"/>
<AlignBegin Type="Time" Key="2445" RefId="魯襄公二十七年七月" Term="魯襄公二十七年七月"/>秋，七月，戊寅，左師至，是夜也，趙孟及子皙盟，以齊言，庚辰，子木至自陳，陳孔奐，蔡公孫歸生，至，曹許之大夫皆至，以藩為軍，晉楚各處其偏，伯夙謂趙孟曰，楚氛甚惡，懼難，趙孟曰，吾左還入於宋，若我何，辛巳，將盟於宋西門之外，楚人衷甲伯州犁，曰，合諸侯之師，以為不信，無乃不可乎，夫諸侯望信於楚，是以來服，若不信，是棄其所以服諸侯也，固請釋甲，子木曰，晉楚無信久矣，事利而已，苟得志焉，焉用有信，大宰退告人曰，令尹將死矣，不及三年，求逞志而棄信，志將逞乎，志以發言，言以出信，信以立志，參以定之，信亡何以及三，趙孟患楚衷甲，以告叔向，叔向曰，何害也，匹夫一為不信，猶不可，單斃其死，若合諸侯之卿，以為不信，必不捷矣，食言者不病，非子之患也，夫以信召人，而以僭濟之，必莫之與也，安能害我，且吾因宋以守病，則夫能致死，與宋致死，雖倍楚可也，子何懼焉，又不及是，曰，弭兵以召諸侯，而稱兵以害我，吾庸多矣，非所患也，季武子使謂叔孫以公命曰，視邾滕，既而齊人請邾，宋人請滕，皆不與盟，叔孫曰，邾，滕，人之私也，我列國也，何故視之，宋，衛，吾匹也，乃盟，故不書其族，言違命也，晉楚爭先，晉人曰，晉固為諸侯盟主，未有先晉者也，楚人曰，子言晉楚匹也，若晉常先，是楚弱也，且晉楚狎主諸侯之盟也久矣，豈專在晉，叔向謂趙孟曰，諸侯歸晉之德只，非歸其尸盟也，子務德，無爭先，且諸侯盟，小國固必有尸盟者，楚為晉細，不亦可乎，乃先楚人，書先晉，晉有信也，壬午，宋公兼享晉楚之大夫，趙孟為客，子木與之言，弗能對，使叔向侍言焉，子木亦不能對也，乙酉，宋公及諸侯之大夫盟于蒙門之外，子木問於趙孟曰，范武子之德何如，對曰，夫子之家事治，言於晉國無隱情，其祝史陳信於鬼神，無愧辭，子木歸以語王，王曰，尚矣哉，能歆神人，宜其光輔五君，以為盟主也，子木又語王曰，宜晉之伯也，有叔向以佐其卿，楚無以當之，不可與爭，晉荀寅遂如楚蒞盟，鄭伯享趙孟于垂隴，子展，伯有，子西，子產，子大叔，二子石，從，趙孟曰，七子從君，以寵武也，請皆賦以卒君貺，武亦以觀七子之志，子展賦草蟲，趙孟曰，善哉，民之主也，抑武也不足以當之，伯有賦鶉之賁賁，趙孟曰，床笫之言不踰閾，況在野乎，非使人之所得聞也，子西賦黍苗之四章，趙孟曰，寡君在，武何能焉，子產賦隰桑，趙孟曰，武請受其卒章，子大叔賦野有蔓草，趙孟曰，吾子之惠也，印段賦蟋蟀，趙孟曰，善哉保家之主也，吾有望矣，公孫段賦桑扈，趙孟曰，匪交匪敖，福將焉往，若保是言也，欲辭福祿得乎，卒享，文子告叔向曰，伯有將為戮矣，詩以言志，志誣其上，而公怨之，以為賓榮，其能久乎，幸而後亡，叔向曰，然，已侈所謂，不及五稔者，夫子之謂矣，文子曰，其餘皆數世之主也，子展其後亡者也，在上不忘降，印氏其次也，樂而不荒，樂以安民，不淫以使之，後亡不亦可乎，宋左師請賞，曰，請免死之邑，公與之邑六十，以示子罕，子罕曰，凡諸侯小國，晉楚所以兵威之，畏而後上下慈和，慈和而後能安靖其國家，以事大國，所以存也，無威則驕，驕則亂生，亂生必滅，所以亡也，天生五材，民並用之，廢一不可，誰能去兵，兵之設久矣，所以威不軌而昭文德也，聖人以興，亂人以廢，廢興存亡，昏明之術，皆兵之由也，而子求之，不亦誣乎，以誣道蔽諸侯，罪莫大焉，縱無大討，而又求賞，無厭之甚也，削而投之，左師辭邑，向氏欲攻司城，左師曰，我將亡，夫子存我，德莫大焉，又可攻乎，君子曰，彼己之子，邦之司直，樂喜之謂乎，何以恤我，我其收之，向戌之謂乎，齊崔杼生成，及彊，而寡，娶東郭姜，生明，東郭姜以孤入，曰，棠無咎，與東郭偃相崔氏，崔成有病而廢之，而立明，成請老于崔，崔子許之，偃與咎弗予，曰崔宗邑也，必在宗主，成與彊怒，將殺之，告慶封曰，夫子之身，亦子所知也，唯咎與偃是從，父兄莫得進矣，大恐害夫子，敢以告，慶封曰，子姑退，吾圖之，告盧蒲嫳，盧蒲嫳曰，彼君之讎也，天或者將棄彼矣，彼實家亂，子何病焉，崔之薄，慶之厚也，他日又告，慶封曰，苟利夫子，必去之，難吾助女。<AlignEnd Key="2445"/>
<AlignBegin Type="Time" Key="2446" RefId="魯襄公二十七年九月" Term="魯襄公二十七年九月"/>九月，庚辰，崔成崔彊殺東郭偃，棠咎，於崔氏之朝，崔子怒而出，其眾皆逃，求人使駕，不得，使圉人駕，寺人御而出，且曰崔氏有福，止余猶可，遂見慶封，慶封曰，崔慶一也，是何敢然，請為子討之，使盧蒲嫳帥甲以攻崔氏，崔氏堞其宮而守之，弗克，使國人助之，遂滅崔氏，殺成與彊而盡俘其家，其妻縊，嫳復命於崔子，且御而歸之，至則無歸矣，乃縊，崔明夜辟諸大墓，辛巳，崔明來奔，慶封當國，楚薳罷如晉蒞盟，晉侯享之，將出，賦既醉，叔向曰，薳氏之有後於楚國也，宜哉，承君命，不忘敏，子蕩將知政矣，敏以事君，必能養民，政其焉往，崔氏之亂，申鮮虞來奔，僕賃於野，以喪莊公。<AlignEnd Key="2446"/>
<AlignBegin Type="Time" Key="2447" RefId="魯襄公二十七年十月" Term="魯襄公二十七年十月"/>冬，楚人召之，遂如楚為右尹。<AlignEnd Key="2447"/>
<AlignBegin Type="Time" Key="2448" RefId="魯襄公二十七年十一月" Term="魯襄公二十七年十一月"/>十一月，乙亥，朔，日有食之，辰在申，司曆過也，再閏失矣。<AlignEnd Key="2448"/>
</doc_content>
</document>
<document filename="ChunQiuZuoZhuan_00178">
<corpus>春秋左氏傳</corpus>
<title>魯襄公二十八年</title>
<doc_content>
<AlignBegin Type="Time" Key="2449" RefId="魯襄公二十八年正月" Term="魯襄公二十八年正月"/>春，無冰，梓慎曰，今茲宋鄭其饑乎，歲在星紀，而淫於玄枵，以有時菑，陰不堪陽，蛇乘龍，龍，宋鄭之星也，宋鄭必饑，玄枵，虛中也，枵，秏名也，土虛而民秏，不饑何為。<AlignEnd Key="2449"/>
<AlignBegin Type="Time" Key="2450" RefId="魯襄公二十八年四月" Term="魯襄公二十八年四月"/>夏，齊侯，陳侯，蔡侯，北燕伯，杞伯，胡子，沈子，白狄，朝于晉，宋之盟故也，齊侯將行，慶封曰，我不與盟，何為於晉，陳文子曰，先事後賄，禮也，小事大，未獲事焉，從子，如志，禮也，雖不與盟，敢叛晉乎，重丘之盟，未可忘也，子其勸行，衛人討甯氏之黨，故石惡出奔晉，衛人立其從之圃，以守石氏之祀，禮也，邾悼公來朝，時事也。<AlignEnd Key="2450"/>
<AlignBegin Type="Time" Key="2451" RefId="魯襄公二十八年八月" Term="魯襄公二十八年八月"/>秋，八月，大雩，旱也，蔡侯歸自晉，入于鄭，鄭伯享之，不敬，子產曰，蔡侯其不免乎，日其過此也，君使子展迋勞於東門之外而傲，吾曰，猶將更之，今還受享而惰，乃其心也，君小國事大國，而惰傲以為己心，將得死乎，若不免，必由其子，其為君也，淫而不父，僑聞之，如是者恆有子禍，孟孝伯如晉，告將為宋之盟故如楚也，蔡侯之如晉也，鄭伯使游吉如楚，及漢，楚人還之，曰，宋之盟，君實親辱，今吾子來，寡君謂吾子姑還，吾將使馹奔問諸晉，而以告，子大叔曰，宋之盟，君命將利小國，而亦使安定其社稷，鎮撫其民人，以禮承天之休，此君之憲令，而小國之望也，寡君是故使吉奉其皮幣，以歲之不易，聘於下執事，今執事有命曰，女何與政令之有，必使而君，棄而封守，跋涉山川，蒙犯霜露，以逞君心，小國將君是望，敢不唯命是聽，無乃非盟載之言，以闕君德，而執事有不利焉，小國是懼，不然，其何勞之敢憚，子大叔歸復命，告子展曰，楚子將死矣，不脩其政德，而貪昧於諸侯，以逞其願，欲久得乎，周易有之，在復之頤曰，迷復凶，其楚子之謂乎，欲復其願，而棄其本，復歸無所，是謂迷復，能無凶乎，君其往也，送葬而歸，以快楚心，楚不幾十年，未能恤諸侯也，吾乃休吾民矣，裨灶曰，今茲周王及楚子皆將死，歲棄其次，而旅於明年之次，以害鳥帑，周楚惡之。<AlignEnd Key="2451"/>
<AlignBegin Type="Time" Key="2452" RefId="魯襄公二十八年九月" Term="魯襄公二十八年九月"/>九月，鄭游吉如晉，告將朝于楚，以從宋之盟，子產相鄭伯以如楚，舍不為壇，外僕言曰，昔先大夫相先君適四國，未嘗不為壇，自是至今，亦皆循之，今子草舍，無乃不可乎，子產曰，大適小，則為壇，小適大，苟舍而已，焉用壇，僑聞之，大適小，有五美，宥其罪戾，赦其過失，救其菑患，賞其德刑，教其不及，小國不困，懷服如歸，是故作壇以昭其功，宣告後人，無怠於德，小適大有五惡，說其罪戾，請其不足，行其政事，共其職貢，從其時命，不然則重其幣帛，以賀其福而弔其凶，皆小國之禍也，焉用作壇，以昭其禍，所以告子孫，無昭禍焉可也，齊慶封好田而耆酒，與慶舍政，則以其內實，遷于盧蒲嫳氏，易內而飲酒數日國遷朝焉，使諸亡人得賊者，以告而反之，故反盧蒲癸，癸臣子之，有寵，妻之，慶舍之士，謂盧蒲癸曰，男女辨姓，子不辟宗，何也，曰，宗不余辟，余獨焉辟之，賦詩斷章，余取所求焉，惡識宗，癸言王何而反之，二人皆嬖，使執寢戈而先後之，公膳日雙雞，饔人竊更之以鶩，御者知之，則去其肉，而以其洎饋，子雅，子尾，怒，慶封告盧蒲嫳，盧蒲嫳曰，譬之如禽獸，吾寢處之矣，使析歸父告晏平仲，平仲曰，嬰之眾不足用也，知無能謀也，言弗敢出，有盟可也，子家曰，子之言云，又焉用盟，告北郭子車，子車曰，人各有以事君，非佐之所能也，陳文子謂桓子曰，禍將作矣，吾其何得，對曰，得慶氏之木百車於莊文子曰，可慎守也已，盧蒲癸，王何，卜，攻慶氏，示子之兆，曰，或卜攻讎，敢獻其兆，子之曰，克，見血。<AlignEnd Key="2452"/>
<AlignBegin Type="Time" Key="2453" RefId="魯襄公二十八年十月" Term="魯襄公二十八年十月"/>冬，十月，慶封田于萊，陳無宇從，丙辰，文子使召之，請曰，無宇之母疾病，請歸，慶季卜之，示之兆，曰，死，奉龜而泣，乃使歸，慶嗣聞之，曰，禍將作矣，謂子家速歸，禍作必於嘗，歸猶可及也，子家弗聽，亦無悛志，子息曰，亡矣，幸而獲在吳越，陳無宇濟水，而戕舟發梁，盧蒲姜謂癸曰，有事而不告我，必不捷矣，癸告之，姜曰，夫子愎，莫之止，將不出，我請止之，癸曰，諾。<AlignEnd Key="2453"/>
<AlignBegin Type="Time" Key="2454" RefId="魯襄公二十八年十一月" Term="魯襄公二十八年十一月"/>十一月，乙亥，嘗于大公之廟，慶舍蒞事，盧蒲姜告之，且止之，弗聽，曰，誰敢者，遂如公，麻嬰為尸，慶奊為上獻，盧蒲癸，王何，執寢戈，慶氏以其甲環公宮，陳氏，鮑氏，之圉人為優，慶氏之馬善驚，士皆釋甲束馬而飲酒，且觀優，至於魚里，欒高陳鮑之徒，介慶氏之甲，子尾抽桷擊扉三，盧蒲癸自後刺子之，王何以戈擊之，解其左肩，猶援廟桷動於甍，以俎壺投殺人而後死，遂殺慶繩麻嬰，公懼，鮑國曰，群臣為君故也陳須無以公歸，稅服而如內宮，慶封歸，遇告亂者，丁亥，伐西門，弗克，還伐北門，克之，入伐內宮，弗克，反陳于嶽，請戰弗許，遂來奔，獻車於季武子，美澤可以鑑，展莊叔見之，曰，車甚澤，人必瘁，宜其亡也，叔孫穆子食慶封，慶封氾祭，穆子不說，使工為之誦茅鴟，亦不知，既而齊人來讓，奔吳，吳句餘予之朱方，聚其族焉而居之，富於其舊，子服惠伯謂叔孫曰，天殆富淫人，慶封又富矣，穆子曰善人富謂之賞，淫人富謂之殃，天其殃之也，其將聚而殲旃，癸巳，天王崩，未來赴，亦未書，禮也，崔氏之亂，喪群公子，故鉏在魯，叔孫還在燕，賈在句瀆之丘，及慶氏亡，皆召之，具其器用，而反其邑焉，與晏子邶殿，其鄙六十，弗受，子尾曰，富，人之所欲也，何獨弗欲，對曰，慶氏之邑，足欲故亡，吾邑不足欲也，益之以邶殿，乃足欲，足欲，亡無日矣，在外，不得宰吾一邑，不受邶殿，非惡富也，恐失富也，且夫富如布帛之有幅焉，為之制度，使無遷也，夫民生厚而用利，於是乎正德以幅之，使無黜嫚，謂之幅利，利過則為敗，吾不敢貪多，所謂幅也，與北郭佐邑六十，受之，與子雅邑，辭多受少，與子尾邑，受而稍致之，公以為忠，故有寵，釋盧蒲嫳于北竟，求崔杼之尸，將戮之，不得，叔孫穆子曰，必得之，武王有亂臣十人，崔杼其有乎，不十人，不足以葬，既崔氏之臣曰，與我其拱璧，吾獻其柩，於是得之。<AlignEnd Key="2454"/>
<AlignBegin Type="Time" Key="2455" RefId="魯襄公二十八年十二月" Term="魯襄公二十八年十二月"/>十二月，乙亥，朔齊人選莊公殯于大寢，以其棺尸崔杼於市，國人猶知之，皆曰崔子也，為宋之盟故，公及宋公，陳侯，鄭伯，許男，如楚，公過鄭，鄭伯不在伯有迋勞於黃崖，不敬，穆叔曰，伯有無戾於鄭，鄭必有大咎，敬，民之主也，而棄之，何以承守，鄭人不討，必受其辜，濟澤之阿，行潦之蘋藻，寘諸宗室，季蘭尸之，敬也，敬可棄乎，及漢，楚康王卒，公欲反，叔仲昭伯曰，我楚國之為，豈為一人行也，子服惠伯曰，君子有遠慮，小人從邇，飢寒之不恤，誰遑其後，不如姑歸也，叔孫穆子曰，叔仲子，專之矣，子服子，始學者也，榮成伯曰，遠圖者，忠也，公遂行，宋向戌曰，我一人之為，非為楚也，飢寒之不恤，誰能恤楚，姑歸而息民，待其立君而為之備，宋公遂反，楚屈建卒，趙文子喪之如同盟，禮也，王人來告喪，問崩日，以甲寅告，故書之，以徵過也。<AlignEnd Key="2455"/>
</doc_content>
</document>
<document filename="ChunQiuZuoZhuan_00179">
<corpus>春秋左氏傳</corpus>
<title>魯襄公二十九年</title>
<doc_content>
<AlignBegin Type="Time" Key="2456" RefId="魯襄公二十九年正月" Term="魯襄公二十九年正月"/>春，王正月，公在楚，釋不朝，正于廟也，楚人使公親襚，公患之，穆叔曰，袚殯而襚，則布幣也，乃使巫以桃茢先袚殯，楚人弗禁，既而悔之。<AlignEnd Key="2456"/>
<AlignBegin Type="Time" Key="2457" RefId="魯襄公二十九年二月" Term="魯襄公二十九年二月"/>二月，癸卯，齊人葬莊公於北郭。<AlignEnd Key="2457"/>
<AlignBegin Type="Time" Key="2458" RefId="魯襄公二十九年四月" Term="魯襄公二十九年四月"/>夏，四月，葬楚康王，公及陳侯，鄭伯，許男，送葬，至於西門之外，諸侯之大夫，皆至于墓，楚郟敖即位，王子圍為令尹，鄭行人子羽曰，是謂不宜，必代之昌，松柏之下，其草不殖，公還及方城，季武子取卞，使公冶問，璽書追而與之，曰，聞守卞者將叛，臣帥徒以討之，既得之矣，敢告，公冶致使而退，及舍而後聞取卞，公曰，欲之而言叛，祇見疏也，公謂公冶曰，吾可以入乎，對曰，君實有國，誰敢違君，公與公冶冕服，固辭，強之而後受，公欲無入，榮成伯賦式微，乃歸。<AlignEnd Key="2458"/>
<AlignBegin Type="Time" Key="2459" RefId="魯襄公二十九年五月" Term="魯襄公二十九年五月"/>五月，公至自楚，公冶致其邑於季氏，而終不入焉，曰，欺其君，何必使余，季孫見之，則言季氏如他日，不見，則終不言季氏及疾，聚其臣曰，我死，必無以冕服斂，非德賞也，且無使季氏葬我，葬靈王，鄭上卿有事，子展使印段往，伯有曰，弱，不可，子展曰，與其莫往，弱不猶愈乎，詩云，王事靡盬，不遑啟處，東西南北，誰敢寧處，堅事晉楚，以蕃王室也，王事無曠，何常之有，遂使印段如 周，吳人伐楚，獲俘焉，以為閽，使守舟，吳子餘祭觀舟，閽以刀弒之，鄭子展卒，子皮即位，於是鄭饑而未及麥，民病，子皮以子展之命，餼國人粟，戶一鍾，是以得鄭國之民，故罕氏常掌國政，以為上卿，宋司城子罕聞之，曰，鄰於善，民之望也，宋亦饑，請於平公，出公粟以貸，使大夫皆貸，司城氏貸而不書，為大夫之無者貸，宋無飢人，叔向聞之，曰，鄭之罕，宋之樂，其後亡者也，二者其皆得國乎，民之歸也，施而不德，樂氏加焉，其以宋升降乎，晉平公，杞出也，故治杞。<AlignEnd Key="2459"/>
<AlignBegin Type="Time" Key="2460" RefId="魯襄公二十九年六月" Term="魯襄公二十九年六月"/>六月，知悼子合諸侯之大夫以城杞，孟孝伯會之，鄭子大叔與伯石往，子大叔見大叔文子，與之語，文子曰，甚乎其城杞也，子大叔曰，若之何哉，晉國不恤周宗之闕，而夏肄是屏，其棄諸姬，亦可知也已，諸姬是棄，其誰歸之，吉也聞之，棄同即異，是謂離德，詩曰，協比其鄰，昏姻孔云，晉不鄰矣，其誰云之，齊高子容，與宋司徒，見知伯，女齊相禮，賓出，司馬侯言於知伯曰，二子皆將不免，子容專，司徒侈，皆亡家之主也，知伯曰，何如，對曰，專則速及，侈將以其力斃，專則人實斃之，將及矣，范獻子來聘，拜城杞也，公享之，展莊叔執幣，射者三耦，公臣不足，取於家臣，家臣，展瑕，展玉父，為一耦，公臣，公巫，召伯仲，顏莊叔，為一耦，鄫鼓父，黨叔，為一耦，晉侯使司馬女叔侯來治杞田，弗盡歸也，晉悼夫人慍曰，齊也取貨，先君若有知也，不尚取之，公告叔侯，叔侯曰，虞，虢，焦，滑，霍，揚，韓，魏，皆姬姓也，晉是以大，若非侵小，將何所取，武獻以下，兼國多矣，誰得治之，杞，夏餘也，而即東夷，魯，周公之後也，而睦於晉，以杞封魯，猶可，而何有焉，魯之於晉也，職貢不乏，玩好時至，公卿大夫，相繼於朝，史不絕書，府無虛月，如是可矣，何必瘠魯以肥杞，且先君而有知也，毋寧夫人，而焉用老臣，杞文公來盟，書曰子，賤之也，吳公子札來聘，見叔孫穆子，說之，謂穆子曰，子其不得死乎，好善而不能擇人，吾聞君子務在擇人，吾子為魯宗卿，而任其大政，不慎舉，何以堪之，禍必及子，請觀於周樂，使工為之歌周南召南，曰，美哉，始基之矣，猶未也，然勤而不怨矣，為之歌邶，鄘，衛，曰，美哉，淵乎，憂而不困者也，吾聞衛康叔武公之德如是，是其衛風乎，為之歌王，曰，美哉思而不懼，其周之東乎，為之歌鄭，曰，美哉，其細已甚，民弗堪也，是其先亡乎，為之歌齊，曰，美哉，泱泱乎，大風也哉，表東海者，其大公乎，國未可量也，為之歌豳，曰，美哉，蕩乎，樂而不淫，其周公之東乎，為之歌秦，曰，此之謂夏聲，夫能夏，則大，大之至乎其周之舊也，為之歌魏，曰，美哉，渢楓乎，大而婉，險而易，行以德輔，此則明主也，為之歌唐，曰，思深哉，其有陶唐氏之遺民乎，不然，何憂之遠也，非令德之後，誰能若是，為之歌陳，曰，國無主，其能久乎，自鄶以下，無譏焉，為之歌小雅曰，美哉，思而不貳，怨而不言，其周德之衰乎，猶有先王之遺民焉，為之歌大雅，曰，廣哉，熙熙乎，曲而有直體，其文王之德乎，為之歌頌，曰，至矣哉，直而不倨，曲而不屈，邇而不偪，遠而不攜，遷而不淫，復而不厭，哀而不愁，樂而不荒，用而不匱，廣而不宣，施而不費，取而不貪，處而不底，行而不流，五聲和，八風平，節有度，守有序，盛德之所同也，見舞象箾南籥者，曰，美哉，猶有憾，見舞大武者，曰，美哉，周之盛也，其若此乎，見舞韶濩者，曰，聖人之弘也，而猶有慚德，聖人之難也，見舞大夏者，曰，美哉，勤而不德，非禹其誰能脩之，見舞韶箾者，曰，德至矣哉，大矣，如天之無不幬也，如地之無不載也，雖甚盛德，其蔑以加於此矣，觀止矣，若有他樂，吾不敢請已，其出聘也，通嗣君也，故遂聘于齊，說晏平仲，謂之曰，子速納邑與政，無邑無政，乃免於難，齊國之政，將有所歸，未獲所歸，難未歇也，故晏子因陳桓子以納政與邑，是以免於欒高之難，聘於鄭，見子產，如舊相識，與之縞帶，子產獻紵衣焉，謂子產曰，鄭之執政侈，難將至矣，政必及子，子為政，慎之以禮，不然，鄭國將敗，適衛，說蘧瑗，史狗，史鰌，公子荊，公叔發，公子朝，曰，衛多君子，未有患也，自衛如晉，將宿於戚，聞鍾聲焉，曰，異哉，吾聞之也，辯而不德，必加於戮，夫子獲罪於君以在此，懼猶不足，而又何樂，夫子之在此也，猶燕之巢於幕上，君又在殯，而可以樂乎，遂去之，文子聞之，終身不聽琴瑟，適晉說趙文子，韓宣子，魏獻子，曰，晉國其萃於三族乎，說叔向，將行，謂叔向曰，吾子勉之，君侈而多良，大夫皆富，政將在家，吾子好直，必思自免於難。<AlignEnd Key="2460"/>
<AlignBegin Type="Time" Key="2461" RefId="魯襄公二十九年九月" Term="魯襄公二十九年九月"/>秋九月，齊公孫蠆，公孫灶，放其大夫高止於北燕，乙未出，書曰出奔，罪高止也，高止好以事自為功，且專，故難及之。<AlignEnd Key="2461"/>
<AlignBegin Type="Time" Key="2462" RefId="魯襄公二十九年十月" Term="魯襄公二十九年十月"/>冬‧孟孝伯如晉，報范叔也，為高氏之難故，高豎以盧叛。<AlignEnd Key="2462"/>
<AlignBegin Type="Time" Key="2463" RefId="魯襄公二十九年十月" Term="魯襄公二十九年十月"/>十月，庚寅，閭丘嬰帥師圍盧，高豎曰，苟請高氏有後，請致邑，齊人立敬仲之曾孫酀，良敬仲也。<AlignEnd Key="2463"/>
<AlignBegin Type="Time" Key="2464" RefId="魯襄公二十九年十一月" Term="魯襄公二十九年十一月"/>十一月，乙卯，高豎致盧而出奔晉，晉人城綿而寘旃，鄭伯有使公孫黑如楚，辭曰，楚鄭方惡而使余往，是殺余也，伯有曰，世行也，子皙曰，可則往，難則已，何世之有，伯有將強使之，子皙怒，將伐伯有氏，大夫和之。<AlignEnd Key="2464"/>
<AlignBegin Type="Time" Key="2465" RefId="魯襄公二十九年十二月" Term="魯襄公二十九年十二月"/>十二月，己巳，鄭大夫盟於伯有氏，裨諶曰，是盟也，其與幾何，詩曰，君子屢盟，亂是用長，今是長，亂之道也，禍未歇也，必三年而後能紓然明曰，政將焉往，裨諶曰，善之代不善，天命也，其焉辟，子產舉不踰等，則位班也，擇善而舉，則世隆也，天又除之，奪伯有魄，子西即世，將焉辟之，天禍鄭久矣，其必使子產息之，乃猶可以戾，不然，將亡矣。<AlignEnd Key="2465"/>
</doc_content>
</document>
<document filename="ChunQiuZuoZhuan_00180">
<corpus>春秋左氏傳</corpus>
<title>魯襄公三十年</title>
<doc_content>
<AlignBegin Type="Time" Key="2466" RefId="魯襄公三十年正月" Term="魯襄公三十年正月"/>春，王正月，楚子使薳罷來聘，通嗣君也，穆叔問王子之為政何如，對曰吾儕小人，食而聽事，猶懼不給命，而不免於戾，焉與知政，固問焉，不告，穆叔告大夫曰，楚令尹將有大事子蕩將與焉，助之匿其情矣，子產相鄭伯以如晉，叔向問鄭國之政焉，對曰，吾得見與否，在此歲也，駟良方爭，未知所成若有所成，吾得見，乃可知也，叔向曰，不既和矣乎，對曰，伯有侈而愎，子皙好在人上，莫能相下也，雖其和也，猶相積惡也，惡至無日矣。<AlignEnd Key="2466"/>
<AlignBegin Type="Time" Key="2467" RefId="魯襄公三十年正月" Term="魯襄公三十年正月"/>三月，癸未，晉悼夫人食輿人之城杞者，絳縣人或年長矣，無子，而往與於食，有與疑年，使之年，曰臣小人也，不知紀年，臣生之歲，正月甲子朔，四百有四十五，甲子矣，其季於今，三之一也，吏走問諸朝，師曠曰，魯叔仲惠伯會郤成子于承匡之歲也，是歲也，狄伐魯，叔孫莊叔於是乎敗狄于鹹，獲長狄僑如，及虺也豹也，而皆以名其子，七十三年矣，史趙曰，亥有二首六身，下二如身，是其日數也，士文伯曰，然則二萬二千六百有六旬也，趙孟問其縣大夫，則其屬也，召之而謝過焉，曰，武不才，任君之大事，以晉國之多虞，不能由吾子，使吾子辱在泥塗久矣，武之罪也，敢謝不才，遂仕之，使助為政，辭以老，與之田，使為君復陶，以為絳縣師，而廢其輿尉，於是魯使者在晉，歸以語諸大夫，季武子曰，晉未可媮也，有趙孟以為大夫，有伯瑕以為佐，有史趙師曠而咨度焉，有叔向女齊以師保其君，其朝多君子，其庸可媮乎，勉事之而後可。<AlignEnd Key="2467"/>
<AlignBegin Type="Time" Key="2468" RefId="魯襄公三十年四月" Term="魯襄公三十年四月"/>夏，四月，己亥，鄭伯及其大夫盟，君子是以知鄭難之不已也，蔡景侯為大子般娶于楚，通焉，大子弒景侯，初，王儋季卒，其子括將見王而歎，單公子愆期為靈王御士，過諸廷，聞其歎而言曰，烏乎，必有此夫，入以告王，且曰，必殺之，不慼而願大，視躁而足高，心在他矣，不殺必害，王曰，童子何知，及靈王崩，儋括欲立王子佞夫，佞夫弗知，戊子，儋括圍蒍，逐成愆，成愆奔平畤。<AlignEnd Key="2468"/>
<AlignBegin Type="Time" Key="2469" RefId="魯襄公三十年五月" Term="魯襄公三十年五月"/>五月，癸巳，尹言多，劉毅，單蔑，甘過，鞏成，殺佞夫，括瑕廖奔晉，書曰，天王殺其弟佞夫，罪在王也，或呌于宋大廟曰，譆譆出出，鳥鳴于亳社，如曰譆譆，甲午，宋大災，宋伯姬卒，待姆也，君子謂宋共姬女而不婦，女待人，婦義事也。<AlignEnd Key="2469"/>
<AlignBegin Type="Time" Key="2470" RefId="魯襄公三十年六月" Term="魯襄公三十年六月"/>六月，鄭子產如陳蒞盟，歸復命，告大夫曰，陳亡國也，不可與也，聚禾粟，繕城郭，恃此二者而不撫其民，其君弱植，公子侈，大子卑，大夫敖，政多門，以介於大國，能無亡乎，不過十年矣。<AlignEnd Key="2470"/>
<AlignBegin Type="Time" Key="2471" RefId="魯襄公三十年七月" Term="魯襄公三十年七月"/>秋，七月，叔弓如宋，葬共姬也，鄭伯有耆酒，為窟室，而夜飲酒，擊鍾焉，朝至未己，朝者曰，公焉在，其人曰，吾公在壑谷，皆自朝布路而罷，既而朝，則又將使子皙如楚，歸而飲酒，庚子，子皙以駟氏之甲，伐而焚之，伯有奔雍梁，醒而後知之，遂奔許，大夫聚謀，子皮曰，仲虺之志云，亂者取之，亡者侮之，推亡固存，國之利也，罕，駟，豐，同生，伯有汏侈，故不免，人謂子產，就直助彊，子產曰，豈為我徒，國之禍難，誰知所儆，或主彊直，難乃不生，姑成吾所，辛丑，子產斂伯有氏之死者而殯之，不及謀而遂行印段從之，子皮止之，眾曰，人不我順，何止焉，子皮曰，夫子禮於死者，況生者乎，遂自止之，壬寅，子產入，癸卯，子石入，皆受盟于子皙氏，乙巳，鄭伯及其大夫盟于大宮，盟國人于師之梁之外，伯有聞鄭人之盟己也，怒，聞子皮之甲，不與攻己也，喜，曰，子皮與我矣，癸丑，晨，自墓門之瀆入，因馬師頡介于襄庫，以伐舊北門，駟帶率國人以伐之，皆召子產，子產曰兄弟而及此，吾從天所與，伯有死於羊肆，子產襚之，枕之股而哭之，斂而殯諸，伯有之臣在市側者，既而葬諸斗城，子駟氏欲攻子產，子皮怒之，曰，禮，國之幹也，殺有禮，禍莫大焉，乃止，於是游吉如晉還，聞難不入，復命于介，八月，甲子，奔晉，駟帶追之，及酸棗，與子上盟，用兩珪質于河，使公孫肸入盟大夫，己巳，復歸，書曰，鄭人殺良霄，不稱大夫，言自外入也，於子蟜之卒也，將葬，公孫揮與裨灶晨會事焉，過伯有氏，其門上生莠，子羽曰，其莠猶在乎，於是歲在降婁，降婁中而旦，裨灶指之曰，猶可以終歲，歲不及此次也已，及其亡也，歲在娵訾之口，其明年，乃及降婁，僕展從伯有，與之皆死，羽頡出奔晉，為任大夫，雞澤之會，鄭樂成奔楚，遂適晉，羽頡因之，與之比而事趙文子，言伐鄭之說焉，以宋之盟故，不可，子皮以公孫鉏為馬師，楚公子圍殺大司馬蒍掩而取其室，申無宇曰，王子必不免，善人，國之主也，王子相楚國，將善是封，殖而虐之，是禍國也，且司馬令尹之偏，而王之四體也，絕民之主，去身之偏，艾王之體，以禍其國，無不祥大焉，何以得免，為宋災故，諸侯之大夫會，以謀歸宋財。<AlignEnd Key="2471"/>
<AlignBegin Type="Time" Key="2472" RefId="魯襄公三十年十月" Term="魯襄公三十年十月"/>冬，十月，叔孫豹會晉趙武，齊公孫蠆，宋向戌，衛北宮佗，鄭罕虎，及小邾之大夫，會于澶淵，既而無歸於宋，故不書其人，君子曰，信其不可不慎乎，澶淵之會，卿不書，不信也夫，諸侯之上卿，會而不信，寵名皆棄，不信之不可也如是，詩曰，文王陟降，在帝左右，信之謂也，又曰，淑慎爾止，無載爾偽，不信之謂也，書曰，某人某人會于澶淵，宋災故，尤之也，不書魯大夫，諱之也，鄭子皮授子產政，辭曰，國小而偪，族大寵多，不可為也，子皮曰，虎帥以聽，誰敢犯子，子善相之，國無小，小能事大，國乃寬，子產為政，有事伯石，賂與之邑，子大叔曰，國皆其國也，奚獨賂焉，子產曰，無欲實難，皆得其欲，以從其事，而要其成，非我有成，其在人乎，何愛於邑，邑將焉往，子大叔曰，若四國何，子產曰，非相違也，而相從也，四國何尤焉，鄭書有之曰，安定國家，必大焉先，姑先安大，以待其所歸，既伯石懼而歸邑，卒與之，伯有既死，使大史命伯石為卿，辭，大史退，則請命焉，復命之，又辭，如是三，乃受策入拜，子產是以惡其為人也，使次己位，子產使都鄙有章，上下有服，田有封洫，廬井有伍，大人之忠儉者，從而與之，泰侈者因而斃之，豐卷將祭，請田焉，弗許，曰，唯君用鮮，眾給而已，子張怒，退而徵役，子產奔晉，子皮止之，而逐豐卷，豐卷奔晉，子產請其田里，三年而復之，反其田里，及其入焉，從政一年，輿人誦之曰，取我衣冠而褚之，取我田疇而伍之，孰殺子產，吾其與之，及三年，又誦之曰，我有子弟，子產誨之，我有田疇，子產殖之，子產而死，誰其嗣之。<AlignEnd Key="2472"/>
</doc_content>
</document>
<document filename="ChunQiuZuoZhuan_00181">
<corpus>春秋左氏傳</corpus>
<title>魯襄公三十一年</title>
<doc_content>
<AlignBegin Type="Time" Key="2473" RefId="魯襄公三十一年正月" Term="魯襄公三十一年正月"/>春，王正月，穆叔至自會，見孟孝伯，語之曰，趙孟將死矣，其語偷，不似民主，且年未盈五十，而諄諄焉如八九十者，弗能久矣，若趙孟死，為政者其韓子乎，吾子盍與季孫言之，可以樹善，君子也，晉君將失政矣，若不樹焉，使早備魯，既而政在大夫，韓子懦弱，大夫多貪，求欲無厭，齊楚未足與也，魯其懼哉，孝伯曰，人生幾何，誰能無偷，朝不及夕，將安用樹，穆叔出而告人曰，孟孫將死矣，吾語諸趙孟之偷也，而又甚焉，又與季孫語晉故，季孫不從，及趙文子卒，晉公室卑，政在侈家，韓宣子為政，不能圖諸侯，魯不堪晉求，讒慝弘多，是以有平丘之會，齊子尾害閭丘嬰，欲殺之，使帥師以伐陽州，我問師故。<AlignEnd Key="2473"/>
<AlignBegin Type="Time" Key="2474" RefId="魯襄公三十一年五月" Term="魯襄公三十一年五月"/>夏，五月，子尾殺閭丘嬰以說于我，師工僂，灑渻灶，孔虺，賈寅，出奔莒，出群公子，公作楚宮，穆叔曰，大誓云，民之所欲，天必從之，君欲楚也夫，故作其宮，若不復適楚，必死是宮也。<AlignEnd Key="2474"/>
<AlignBegin Type="Time" Key="2475" RefId="魯襄公三十一年六月" Term="魯襄公三十一年六月"/>六月，辛巳，公薨于楚宮，叔仲帶竊其拱璧以與御人，納諸其懷，而從取之，由是得罪，立胡女敬歸之子子野，次于季氏。<AlignEnd Key="2475"/>
<AlignBegin Type="Time" Key="2476" RefId="魯襄公三十一年九月" Term="魯襄公三十一年九月"/>秋，九月，癸巳卒，毀也，己亥，孟孝伯卒，立敬歸之娣齊歸之子公子裯，穆叔不欲，曰，大子死，有母弟則立之，無則長立，年鈞擇賢，義鈞則卜，古之道也，非適嗣，何必娣之子，且是人也，居喪而不哀，在慼而有嘉容，是謂不度，不度之人，鮮不為患，若果立之，必為季氏憂，武子不聽，卒立之，比及葬，三易衰，衰衽如故衰，於是昭公十九年矣，猶有童心，君子是以知其不能終也。<AlignEnd Key="2476"/>
<AlignBegin Type="Time" Key="2477" RefId="魯襄公三十一年十月" Term="魯襄公三十一年十月"/>冬，十月，滕成公來會葬，惰而多涕，子服惠伯曰，滕君將死矣，怠於其位，而哀已甚，兆於死所矣，能無從乎，癸酉，葬襄公，公薨之月，子產相鄭伯以如晉，晉侯以我喪故，未之見也，子產使盡壞其館之垣，而納車馬焉，士文伯讓之曰，敝邑以政刑之不脩，寇盜充斥，無若諸侯之屬，辱在寡君者何，是以令吏人完客所館，高其閈閎，厚其牆垣，以無憂客使，今吾子壞之，雖從者能戒，其若異客何，以敝邑之為盟主，繕完葺牆，以待賓客，若皆毀之，其何以共命，寡君使匄請命，對曰，以敝邑褊小，介於大國，誅求無時，是以不敢寧居，悉索敝賦，以來會時事，逢執之不間，而未得見，又不獲聞命，未知見時，不敢輸幣，亦不敢暴露，其輸之，則君之府實也，非薦陳之，不敢輸也，其暴露之，則恐燥濕之不時，而朽蠹以重敝邑之罪，僑聞文公之為盟主也，宮室卑庳，無觀臺榭，以崇大諸侯之館，館如公寢，庫廄繕脩，司空以時平易道路，圬人以時塓館宮室，諸侯賓至，甸設庭燎，僕人巡宮，車馬有所，賓從有代，巾車脂轄，隸人牧圉，各瞻其事，百官之屬，各展其物，公不留賓，而亦無廢事，憂樂同之，事則巡之，教其不知，而恤其不足，賓至如歸，無寧菑患，不畏寇盜，而亦不患燥濕，今銅鞮之宮數里，而諸侯舍於隸人，門不容車，而不可踰越，盜賊公行，而夭厲不戒，賓見無時，命不可知，若又勿壞，是無所藏幣以重罪也，敢請執事，將何以命之，雖君之有魯喪，亦敝邑之憂也，若獲薦幣，脩垣而行，君之惠也，敢憚勤勞，文伯復命，趙文子曰，信我實不德，而以隸人之垣以贏諸侯，是吾罪也，使士文伯謝不敏焉，晉侯見鄭伯，有加禮，厚其宴好而歸之，乃築諸侯之館，叔向曰，辭之不可以已也如是夫，子產有辭，諸侯賴之，若之何其釋辭也，詩曰，辭之輯矣，民之協矣，辭之繹矣，民之莫矣，其知之矣，鄭子皮使印段如楚，以適晉告，禮也，莒犁比公生去疾，及展輿，既立展輿，又廢之，犁比公虐，國人患之。<AlignEnd Key="2477"/>
<AlignBegin Type="Time" Key="2478" RefId="魯襄公三十一年十一月" Term="魯襄公三十一年十一月"/>十一月，展輿因國人以攻莒子，弒之，乃立，去疾奔齊，齊出也，展輿吳出也，書曰，莒人弒其君買朱鉏，言罪之在也，吳子使屈狐庸聘于晉，通路也，趙文子問焉，曰，延州來季子，其果立乎，巢隕諸樊，閽戕戴吳，天似啟之，何如，對曰，不立，是二王之命也，非啟季子也，若天所啟，其在今嗣君乎，甚德而度，德不失民，度不失事，民親而事有序，其天所啟也，有吳國者，必此君之子孫實終之，季子守節者也，雖有國不立。<AlignEnd Key="2478"/>
<AlignBegin Type="Time" Key="2479" RefId="魯襄公三十一年十二月" Term="魯襄公三十一年十二月"/>十二月，北宮文子相衛襄公以如楚，宋之盟故也，過鄭，印段迋勞于棐林，如聘禮而以勞辭，文子入聘，子羽為行人，馮簡子與子大叔逆客，事畢而出，言於衛侯曰，鄭有禮，其數世之福也，其無大國之討乎，詩曰，誰能執熱，逝不以濯，禮之於政，如熱之有濯也，濯以救熱，何患之有，子產之從政也，擇能而使之，馮簡子能斷大事，子大叔美秀而文，公孫揮能知四國之為，而辨於其大夫之族姓，班位貴賤能否，而又善為辭令，裨諶能謀，謀於野則獲，謀於邑則否，鄭國將有諸侯之事，子產乃問四國之為於子羽，且使多為辭令，與裨諶乘以適野，使謀可否，而告馮簡子使斷之，事成，乃授子大叔使行之，以應對賓客，是以鮮有敗事，北宮文子所謂有禮也，鄭人游于鄉校，以論執政，然明謂子產曰，毀鄉校何如，子產曰，何為，夫人朝夕退而游焉，以議執政之善否，其所善者，吾則行之，其所惡者，吾則改之，是吾師也，若之何毀之，我聞忠善以損怨，不聞作威以防怨，豈不遽止，然猶防川，大決所犯，傷人必多，吾不克救也，不如小決，使道不如，吾聞而藥之也，然明曰，蔑也今而後知吾子之信可事也，小人實不才，若果行此，其鄭國實賴之，豈唯二三臣，仲尼聞是語也，曰，以是觀之，人謂子產不仁，吾不信也，子皮欲使尹何為邑，子產曰，少，未知可否，子皮曰，愿吾愛之，不吾叛也，使夫往而學焉，夫亦愈知治矣，子產曰，不可，人之愛人，求利之也，今吾子愛人則以政，猶未能操刀而使割也，其傷實多，子之愛人，傷之而已，其誰敢求愛於子，子於鄭國，棟也，棟折榱崩，僑將厭焉，敢不盡言，子有美錦，不使人學製焉，大官大邑，身之所庇也，而使學者製焉，其為美錦，不亦多乎，僑聞學而後入政，未聞以政學者也，若果行此，必有所害，譬如田獵，射御貫，則能獲禽，若未嘗登車射御，則敗績厭覆是懼，何暇思獲，子皮曰，善哉，虎不敏，吾聞君子務知大者遠者，小人務知小者近者，我小人也，衣服附在吾身，我知而慎之，大官大邑，所以庇身也，我遠而慢之，微子之言，吾不知也，他日，我曰子為鄭國，我為吾家，以庇焉其可也，今而後知不足，自今請雖吾家聽子而行，子產曰，人心之不同，如其面焉，吾豈敢謂子面如吾面乎，抑心所謂危，亦以告也，子皮以為忠，故委政焉，子產是以能為鄭國，衛侯在楚，北宮文子見令尹圍之威儀，言於衛侯曰，令尹似君矣，將有他志，雖獲其志，不能終也，詩云，靡不有初，鮮克有終，終之實難，令尹其將不免，公曰，子何以知之，對曰，詩云，敬慎威儀，惟民之則，令尹無威儀，民無則焉，民所不則，以在民上，不可以終，公曰，善哉，何謂威儀，對曰，有威而可畏，謂之威，有儀而可象，謂之儀，君有君之威儀，其臣畏而愛之，則而象之，故能有其國家，令聞長世，臣有臣之威儀，其下畏而愛之，故能守其官職，保族宜家，順是以下，皆如是，是以上下能相固也，衛詩曰，威儀棣棣，不可選也，言君臣上下，父子兄弟，內外大小，皆有威儀也，周詩曰，朋友攸攝，攝以威儀，言朋友之道，必相教訓，以威儀也，周書數文王之德曰，大國畏其力，小國懷其德，言畏而愛之也，詩云，不識不知，順帝之則，言則而象之也，紂囚文王七年，諸侯皆從之囚，紂於是乎懼而歸之，可謂愛之，文王伐崇，再駕而降為臣，蠻夷帥服，可謂畏之，文王之功，天下誦而歌舞之，可謂則之，文王之行，至今為法，可謂象之，有威儀也，故君子在位可畏，施舍可愛，進退可度，周旋可則，容止可觀，作事可法，德行可象，聲氣可樂，動作有文，言語有章，以臨其下，謂之有威儀也。<AlignEnd Key="2479"/>
</doc_content>
</document>
<document filename="ChunQiuZuoZhuan_00182">
<corpus>春秋左氏傳</corpus>
<title>魯昭公元年</title>
<doc_content>
<AlignBegin Type="Time" Key="2480" RefId="魯昭公元年正月" Term="魯昭公元年正月"/>春，楚公子圍聘于鄭，且娶於公孫段氏，伍舉為介，將入館，鄭人惡之，使行人子羽與之言，乃館於外，既聘，將以眾逆，子產患之，使子羽辭曰，以敝邑褊小，不足以容從者，請墠聽命，令尹命大，宰伯州犁對曰，君辱貺寡大夫圍，謂圍將使豐氏，撫有而室，圍布几筵，告於莊共之廟而來，若野賜之，是委君貺於草莽也，是寡大夫不得列於諸卿也，不寧唯是，又使圍蒙其先君，將不得為寡君老其蔑以復矣，唯大夫圖之，子羽曰，小國無罪，恃實其罪，將恃大國之安靖己，而無乃包藏禍心以圖之，小國失恃，而懲諸侯，使莫不憾者，距違君命，而有所壅塞不行是懼，不然，敝邑館人之屬也，其敢愛豐氏之祧，伍舉知其有備也，請垂櫜而入，許之，正月乙未，入逆而出，遂會於虢，尋宋之盟也，祁午謂趙文子曰，宋之盟，楚人得志於晉，今令尹之不信，諸侯之所聞也，子弗戒，懼又如宋，子木之信，稱於諸侯，猶詐晉而駕焉，況不信之尤者乎，楚重得志於晉，晉之恥也，子相晉國，以為盟主，於今七年矣，再合諸侯，三合大夫，服齊狄，寧東夏，平秦亂，城淳于，師徒不頓，國家不罷，民無謗讟，諸侯無怨，天無大災，子之力也，有令名矣，而終之以恥午也是懼，吾子其不可以不戒，文子曰，武受賜矣，然宋之盟，子木有禍人之心，武有仁人之心，是楚所以駕於晉也，今武猶是心也，楚又行僭，非所害也，武將信以為本，循而行之，譬如農夫，是穮是蔉，雖有饑饉，必有豐年，且吾聞之，能信不為人下，吾未能也，詩曰，不僭不賊，鮮不為則，信也，能為人則者，不為人下矣，吾不能是難，楚不為患，楚令尹圍請用牲，讀舊書，加于牲上而已，晉人許之。<AlignEnd Key="2480"/>
<AlignBegin Type="Time" Key="2481" RefId="魯昭公元年三月" Term="魯昭公元年三月"/>三月，甲辰，盟，楚公子圍設服離衛，叔孫穆子曰，楚公子美矣，君哉，鄭子皮曰，二執戈者前矣，蔡子家曰，蒲宮有前，不亦可乎，楚伯州犁曰，此行也，辭而假之寡君，鄭行人揮曰，假不反矣，伯州犁曰，子姑憂子皙之欲背誕也，子羽曰，當璧猶在，假而不反，子其無憂乎，齊國子曰，吾代二子愍矣，陳公子招曰，不憂何成，二子樂矣，衛齊子曰，苟或知之，雖憂何害，宋合左師曰，大國令，小國共，吾知共而已，晉樂王鮒曰，小旻之卒章善矣，吾從之，退會，子羽謂子皮曰，叔孫絞而婉，宋左師簡而禮，樂王鮒字而敬，子與子家持之，皆保世之主也，齊衛陳大夫，其不免乎，國子代人憂，子招樂憂，齊子雖憂弗害，夫弗及而憂，與可憂而樂，與憂而弗害，皆取憂之道也，憂必及之，大誓曰，民之所欲，天必從之，三大夫兆憂，能無至乎，言以知物，其是之謂矣，季武子伐莒，取鄆，莒人告於會，楚告於晉曰，尋盟未退，而魯伐莒，瀆齊盟，請戮其使，樂桓子相趙文子，欲求貨於叔孫，而為之請，使請帶焉弗與，梁其脛曰，貨以藩身，子何愛焉，叔孫曰，諸侯之會，衛社稷也，我以貨免，魯必受師，是禍之也，何衛之為，人之有牆，以蔽惡也，牆之隙壞，誰之咎也，衛而惡之，吾又甚焉，雖怨季孫，魯國何罪，叔出季處，有自來矣，吾又誰怨，然鮒也賄，弗與不已，召使者裂裳帛而與之，曰帶其褊矣，趙孟聞之曰，臨患不忘國，忠也，思難不越官，信也，圖國忘死，貞也，謀主三者，義也，有是四者，又可戮乎，乃請諸楚，曰，魯雖有罪，其執事不辟難，畏威而敬命矣，子若免之，以勸左右可也，若子之群吏，處不辟污，出不逃難，其何患之有，患之所生，污而不治，難而不守，所由來也，能是二者，又何患焉，不靖其能，其誰從之，魯叔孫豹可謂能矣，請免之以靖能者，子會而赦有罪，又賞其賢，諸侯其誰不欣焉，望楚而歸之，視遠如邇，疆場之邑，一彼一此，何常之有，王伯之令也，引其封疆，而樹之官，舉之表旗，而著之制令，過則有刑，猶不可壹，於是乎虞有三苗，夏有觀扈，商有姺邳，周有徐奄，自無令王諸侯逐進，狎主齊盟，其又可壹乎，恤大舍小，足以為盟主，又焉用之，封疆之削，何國蔑有，主齊盟者，誰能辯焉，吳濮有釁，楚之執事，豈其顧盟，莒之疆事，楚勿與知，諸侯無煩，不亦可乎，莒魯爭鄆，為日久矣，苟無大害於其社稷，可無亢也，去煩宥善，莫不競勸，子其圖之，固請諸楚，楚人許之，乃免叔孫，令尹享趙孟，賦大明之首章，趙孟賦小宛之二章，事畢，趙孟謂叔向曰，令尹自以為王矣，何如，對曰，王弱，令尹疆，其可哉，雖可不終，趙孟曰，何故，對曰，彊以克弱而安之，彊不義也，不義而彊，其斃必速，詩曰，赫赫宗周，褒姒滅之，彊不義也，令尹為王，必求諸侯，晉少懦矣，諸侯將往，若獲諸侯，其虐滋甚，民弗堪也，將何以終，夫以彊取，不義而克，必以為道，道以淫虐，弗可久已矣。<AlignEnd Key="2481"/>
<AlignBegin Type="Time" Key="2482" RefId="魯昭公元年四月" Term="魯昭公元年四月"/>夏，四月，趙孟，叔孫豹，曹大夫，入于鄭，鄭伯兼享之，子皮戒趙孟，禮終，趙孟賦瓠葉，子皮遂戒穆叔，且告之，穆叔曰，趙孟欲一獻，子其從之，子皮曰，敢乎，穆叔曰，夫人之所欲也，又何不敢，及享，具五獻之籩豆於幕下，趙孟辭，私於子產曰，武請於冢宰矣，乃用一獻，趙孟為客，禮終乃宴，穆叔賦鵲巢，趙孟曰，武不堪也，又賦采蘩，曰，小國為蘩，大國省穡而用之，其何實非命，子皮賦野有死麇之卒章，趙孟賦常棣，且曰吾兄弟比以安，尨也可使無吠，穆叔，子皮，及曹大夫，興拜，舉兕爵曰，小國賴子，知免於戾矣，飲酒樂，趙孟出，曰，吾不復此矣，天王使劉定公勞趙孟於潁，館於雒汭，劉子曰，美哉禹功，明德遠矣，微禹，吾其魚乎，吾與子弁冕端委，以治民臨諸侯，禹之力也，子盍亦遠績禹功，而大庇民乎，對曰，老夫罪戾是懼，焉能恤遠，吾儕偷食，朝不謀夕，何其長也，劉子歸以語王曰，諺所為老將知而耄及之者，其趙孟之謂乎，為晉正卿，以主諸侯，而儕於隸入，朝不謀夕，棄神人矣，神怒民叛，何以能久，趙孟不復年矣，神怒不歆其祀，民叛不即其事，祀事不從，又何以年，叔孫歸，曾夭御季孫以勞之，旦及日中，不出，曾夭謂曾阜曰，旦及日中，吾知罪矣，魯以相忍為國也，忍其外，不忍其內，焉用之，阜曰，數月於外，一旦於是，庸何傷，賈而欲贏，而惡囂乎，阜謂叔孫曰，可以出矣，叔孫指楹曰，雖惡是，其可去乎，乃出見之，鄭徐吾犯之妹美，公孫楚聘之矣，公孫黑又使強委禽焉，犯懼，告子產，子產曰，是國無政，非子之患也，唯所欲與，犯請於二子，請使女擇焉，皆許之，子皙盛飾入，布幣而出，子南戎服入，左右射，超乘而出，女自房觀之，曰，子皙信美矣，抑子南夫也，夫夫婦婦，所謂順也，適子南氏，子皙怒，既而櫜甲以見子南，欲殺之，而取其妻，子南知之，執戈逐之，及衝，擊之以戈，子皙傷而歸，告大夫曰，我好見之，不知其有異志也，故傷，大夫皆謀之，子產曰，直鈞幼賤，有罪，罪在楚也，乃執子南而數之曰，國之大節有五，女皆奸之，畏君之威，聽其政，尊其貴，事其長，養其親，五者所以為國也，今君在國，女用兵焉，不畏威也，奸國之紀，不聽政也，子皙上大夫，女嬖大夫，而弗下之，不尊貴也，幼而不忌，不事長也，兵其從兄，不養親也，君曰，余不女忍殺，宥女以遠，勉速行乎，無重而罪，五月，庚辰，鄭放游楚於吳，將行子南，子產咨於大叔，大叔曰，吉不能亢身，焉能亢宗，彼國政也，非私難也，子圖鄭國，利則行之，又何疑焉，周公殺管叔而蔡蔡叔，夫豈不愛，王室故也，吉若獲戾，子將行之，何有於諸游，秦后子有寵於桓，如二君於景，其母曰，弗去懼選，癸卯，鍼適晉，其車千乘，書曰，秦伯之弟鍼出奔晉，罪秦伯也，后子享晉侯，造舟于河，十里舍車，自雍及絳，歸取酬幣，終事八反，司馬侯問焉，曰，子之車盡於此而已乎，對曰，此之謂多矣，若能少此，吾何以得見，女叔齊以告公，且曰，秦公子必歸，臣聞君子能知其過，必有令圖，令圖，天所贊也，后子見趙孟，趙孟曰，吾子其曷歸，對曰，鍼懼選於寡君，是以在此，將待嗣君，趙孟曰，秦君何如，對曰，無道，趙孟曰，亡乎，對曰，何為，一世無道，國未艾也，國於天地，有與立焉，不數世淫，弗能斃也，趙孟曰，天乎，對曰，有焉，趙孟曰，其幾何，對曰，鍼聞之，國無道而年穀和熟，天贊之也，鮮不五稔，趙孟視蔭曰，朝夕不相及，誰能待五，后子出而告人曰，趙孟將死矣，主民，翫歲而愒日，其與幾何，鄭為游楚亂故。<AlignEnd Key="2482"/>
<AlignBegin Type="Time" Key="2483" RefId="魯昭公元年六月" Term="魯昭公元年六月"/>六月，丁巳，鄭伯及其大夫盟于公孫段氏，罕虎，公孫僑，公孫段，印段，游吉，駟帶，私盟于閨門之外，實薰隧，公孫黑強與於盟，使大史書其名，且曰七子，子產弗討，晉中行穆子敗無終及群狄于大原，崇卒也，將戰，魏舒曰，彼徒我車，所遇又阨，以什共車，必克，困諸阨，又克，請皆卒，自我始，乃毀車以為行，五乘為三伍，荀吳之嬖人不肯即卒，斬以徇，為五陳以相離，兩於前，伍於後，專為右角，參為左角，偏為前拒，以誘之，翟人笑之，未陳而薄之，大敗之，莒展輿立，而奪群公子秩，公子召去疾于齊。<AlignEnd Key="2483"/>
<AlignBegin Type="Time" Key="2484" RefId="魯昭公元年七月" Term="魯昭公元年七月"/>秋，齊公子鉏納去疾，展輿奔吳，叔弓帥師疆鄆田，因莒亂也，於是莒務婁，瞀胡，及公子滅明，以大厖，與常儀靡，奔齊，君子曰，莒展之不立，棄人也夫，人可棄乎，詩曰，無競維人，善矣，晉侯有疾，鄭伯使公孫僑如晉聘，且問疾，叔向問焉，曰，寡君之疾病，卜人曰，實沈臺駘為祟，史莫之知，敢問此何神也，子產曰，昔高辛氏有二子，伯曰閼伯，季曰實沈，居于曠林，不相能也，日尋干戈，以相征討，后帝不臧，遷閼伯于商丘，主辰，商人是因，故辰為商星，遷實沈于大夏，主參，唐人是因，以服事夏商，其季世曰唐叔虞，當武王邑姜，方震大叔，夢帝謂已，余命而子曰虞，將與之唐，屬諸參而蕃育其子孫，及生有文在其手，曰虞，遂以命之，及成王滅唐而封大叔焉，故參為晉星，由是觀之，則實沈，參神也，昔金天氏有裔子曰昧，為玄冥師，生允格，臺駘，臺駘能業其官，宣汾洮，障大澤，以處大原，帝用嘉之，封諸汾川，沈，姒，蓐，黃，實守其祀，今晉主汾而滅之矣，由是觀之，則臺駘，汾神也，抑此二者，不及君身，山川之神，則水旱癘疫之災，於是乎禜之，日月星辰之神，則雪霜風雨之不時，於是乎禜之，若君身，則亦出入飲食哀樂之事也，山川星辰之神，又何為焉，僑聞之，君子有四時，朝以聽政，晝以訪問，夕以脩令，夜以安身，於是乎節宣其氣，勿使有所壅閉湫底，以露其體，茲心不爽，而昏亂百度，今無乃壹之，則生疾矣，僑又聞之，內官不及同姓，其生不殖，美先盡矣，則相生疾，君子是以惡之，故志曰，買妾不知其姓，則卜之，違此二者，古之所慎也，男女辨姓，禮之大司也，今君內實有四姬焉，其無乃是也乎，若由是二者，弗可為也已，四姬有省，猶可無則，必生疾矣，叔向曰，善哉，肸未之聞也，此皆然矣，叔向出，行人揮送之，叔向問鄭故焉，且問子皙，對曰，其與幾何，無禮而好陵人，怙富而卑其上，弗能久矣，晉侯聞子產之言曰，博物君子也，重賄之，晉侯求醫於秦，秦伯使醫和視之，曰，疾不可為也，是謂近女室，疾如蠱，非鬼非食，惑以喪志，良臣將死，天命不祐，公曰，女不可近乎對曰，節之，先王之樂，所以節百事也，故有五節遲速本末以相及，中聲以降，五降之後，不容彈矣，於是有煩手淫聲，慆堙心耳，乃忘平和，君子弗聽也，物亦如之，至於煩，乃舍也已，無以生疾，君子之近琴瑟，以儀節也，非以慆心也，天有六氣，降生五味，發為五色，徵為五聲，淫生六疾，六氣曰陰，陽，風，雨，晦明也，分為四時，序為五節，過則為菑，陰淫寒疾，陽淫熱疾，風淫末疾，雨淫腹疾，晦淫惑疾，明淫心疾，女陽物而晦時，淫則生內熱惑蠱之疾，今君不節不時能無及此乎，出告趙孟，趙孟曰，誰當良臣，對曰，主是謂矣，主相晉國，於今八年，晉國無亂，諸侯無闕，可謂良矣，和聞之，國之大臣，榮其寵祿，任其寵節，有菑禍興而無改焉，必受其咎，今君至於淫以生疾，將不能圖恤社稷，禍孰大焉，主不能禦，吾是以云也，趙孟曰，何謂蠱，對曰，淫溺惑亂之所生也，於文，皿蟲為蠱，穀之飛亦為蠱，在周易，女惑男，風落山，謂之蠱，皆同物也，趙孟曰，良醫也，厚其禮而歸之，楚公子圍使公子黑肱，伯州犁，城犨，櫟，郟，鄭人懼，子產曰，不害，令尹將行大事，而先除二子也，禍不及鄭，何患焉。<AlignEnd Key="2484"/>
<AlignBegin Type="Time" Key="2485" RefId="魯昭公元年十月" Term="魯昭公元年十月"/>冬，楚公子圍將聘于鄭，伍舉為介，未出竟，聞王有疾而還，伍舉遂聘。<AlignEnd Key="2485"/>
<AlignBegin Type="Time" Key="2486" RefId="魯昭公元年十一月" Term="魯昭公元年十一月"/>十一月，己酉，公子圍至，入問王疾，縊而弒之，遂殺其二子幕及平夏，右尹子干出奔晉，宮廄尹子皙出奔鄭，殺大宰伯州犁于郟，葬王于郟，謂之郟敖，使赴于鄭，伍舉問應為後之辭焉，對曰，寡大夫圍，伍舉更之曰，共王之子圍為長，子干奔晉，從車五乘，叔向使與秦公子同食，皆百人之餼，趙文子曰，秦公子富，叔向曰，底祿以德，德鈞以年，年同以尊，公子以國，不聞以富，且夫以千乘去其國，彊禦已甚，詩曰，不侮鰥寡，不畏彊禦，秦楚匹也，使后子與子干齒辭，曰，鍼懼選，楚公子不獲，是以皆來，亦唯命，且臣與羇齒，無乃不可乎，史佚有言曰，非羇何忌，楚靈王即位，薳罷為令尹，薳啟彊為大宰，鄭游吉如楚葬郟敖，且聘立君，歸，謂子產曰，具行器矣，楚王汰侈，而自說其事，必合諸侯，吾往無日矣，子產曰，不數年，未能也。<AlignEnd Key="2486"/>
<AlignBegin Type="Time" Key="2487" RefId="魯昭公元年十二月" Term="魯昭公元年十二月"/>十二月，晉既烝，趙孟適南陽將會孟子餘，甲辰朔，烝于溫，庚戌，卒，鄭伯如晉，弔及雍乃復。<AlignEnd Key="2487"/>
</doc_content>
</document>
<document filename="ChunQiuZuoZhuan_00183">
<corpus>春秋左氏傳</corpus>
<title>魯昭公二年</title>
<doc_content>
<AlignBegin Type="Time" Key="2488" RefId="魯昭公二年正月" Term="魯昭公二年正月"/>春，晉侯使韓宣子來聘，且告為政，而來見禮也，觀書於大史氏，見易象與魯春秋，曰，周禮盡在魯矣，吾乃今知周公之德，與周之所以王也，公享之，季武子賦綿之卒章，韓子賦角弓，季武子拜曰，敢拜子之彌縫敝邑，寡君有望矣，武子賦節之卒章，既享，宴于季氏，有嘉樹焉，宣子譽之，武子曰，宿敢不封殖此樹以無忘角弓，遂賦甘棠，宣子曰，起不堪也，無以及召公，宣子遂如齊納幣，見子雅，子雅召子旗，使見宣子，宣子曰，非保家之主也，不臣，見子尾，子尾見彊，宣子謂之如子旗，大夫多笑之，唯晏子信之，曰，夫子君子也，君子有信，其有以知之矣，自齊聘於衛，衛侯享之，北宮文子賦淇澳，宣子賦木瓜。<AlignEnd Key="2488"/>
<AlignBegin Type="Time" Key="2489" RefId="魯昭公二年四月" Term="魯昭公二年四月"/>夏，四月，韓須如齊逆女，齊陳無宇送女，致少姜，少姜有寵於晉侯，晉侯謂之少齊，謂陳無宇非卿，執諸中都，少姜為之請曰，送從逆班，畏大國也，猶有所易，是以亂作，叔弓聘于晉，報宣子也，晉侯使郊勞，辭曰，寡君使弓來繼舊好，固曰，女無敢為賓，徹命於執事，敝邑弘矣，敢辱郊使，請辭，致館，辭曰，寡君命下臣來繼舊好，好合使成，臣之祿也，敢辱大館，叔向曰，子叔子知禮哉，吾聞之曰，忠信，禮之器也，卑讓，禮之宗也，辭不忘國，忠信也，先國後己，卑讓也，詩曰，敬慎威儀，以近有德，夫子近德矣。<AlignEnd Key="2489"/>
<AlignBegin Type="Time" Key="2490" RefId="魯昭公二年七月" Term="魯昭公二年七月"/>秋，鄭公孫黑將作亂，欲去游氏而代其位，傷疾作而不果，駟氏與諸大夫欲殺之，子產在鄙，聞之，懼弗及，乘遽而至，使吏數之，曰，伯有之亂，以大國之事，而未爾討也，爾有亂心無厭，國不女堪，專伐伯有，而罪一也，昆弟爭室，而罪二也，薰隧之盟，女矯君位，而罪三也，有死罪三，何以堪之，不速死，大刑將至，再拜稽首辭曰，死在朝夕，無助天為虐，子產曰，人誰不死，凶人不終，命也，作凶事，為凶人，不助天，其助凶人乎，請以印為褚師，子產曰，印也若才，君將任之，不才，將朝夕從女，女罪之不恤，而又何請焉，不速死，司寇將至。<AlignEnd Key="2490"/>
<AlignBegin Type="Time" Key="2491" RefId="魯昭公二年七月" Term="魯昭公二年七月"/>七月，壬寅，縊，尸諸周氏之衢，加木焉，晉少姜卒，公如晉，及河，晉侯使士，文伯來辭曰，非伉儷也，請君無辱，公還，季孫宿遂致服焉叔，向言陳無宇於晉侯曰，彼何罪，君使公族逆之，齊使上大夫送之，猶曰不共，君求以貪，國則不共，而執其使，君刑己頗，何以為盟主，且少姜有辭。<AlignEnd Key="2491"/>
<AlignBegin Type="Time" Key="2492" RefId="魯昭公二年十月" Term="魯昭公二年十月"/>冬，十月，陳無宇歸。<AlignEnd Key="2492"/>
<AlignBegin Type="Time" Key="2493" RefId="魯昭公二年十一月" Term="魯昭公二年十一月"/>十一月，鄭印段如晉弔。<AlignEnd Key="2493"/>
</doc_content>
</document>
<document filename="ChunQiuZuoZhuan_00184">
<corpus>春秋左氏傳</corpus>
<title>魯昭公三年</title>
<doc_content>
<AlignBegin Type="Time" Key="2494" RefId="魯昭公三年正月" Term="魯昭公三年正月"/>春，王正月，鄭游吉如晉，至少姜之葬，梁丙與張趯見之，梁丙曰，甚矣哉，子之為此來也，子大叔曰，將得已乎，昔文襄之霸也，其務不煩諸侯，令諸侯三歲而聘，五歲而朝，有事而會，不協而盟，君薨大夫弔，卿共葬事，夫人士弔，大夫送葬，足以昭禮命，事謀闕而已，無加命矣，今嬖寵之喪，不敢擇位，而數於守適，唯懼獲戾，豈敢憚煩，少姜有寵而死，齊必繼室，今茲吾又將來賀，不唯此行也，張趯曰，善哉，吾得聞此數也，然自今子其無事矣，譬如火焉，火中，寒暑乃退，此其極也，能無退乎，晉將失諸侯，諸侯求煩不獲，二大夫退，子大叔告人曰，張趯有知，其猶在君子之後乎，丁未，滕子原卒，同盟，故書名，齊侯使晏嬰請繼室於晉，曰，寡君使嬰曰，寡人願事君，朝夕不倦，將奉質幣，以無失時，則國家多難，是以不獲，不腆先君之適，以備內官，焜燿寡人之望，則又無祿，早世隕命，寡人失望，君若不忘先君之好，惠顧齊國，辱收寡人，徼福於大公丁公，照臨敝邑，鎮撫其社稷，則猶有先君之適，及遺姑姊妹若而人，君若不棄敝邑，而辱使董振擇之，以備嬪嬙，寡人之望也，韓宣子使叔向對曰，寡君之願也，寡君不能獨任其社稷之事，未有伉儷，在縗絰之中，是以未敢請，君有辱命，惠莫大焉，若惠顧敝邑，撫有晉國，賜之內主，豈惟寡君，舉群臣實受其貺其自唐叔以下，實寵嘉之，既成昏，晏子受禮，叔向從之晏，相與語，叔向曰，齊其何如，晏子曰，此季世也，吾弗知，齊其為陳氏矣，公棄其民，而歸於陳氏，齊舊四量，豆，區，釜，鍾，四升為豆，各自其四，以登於釜，釜十則鍾，陳氏三量，皆登一焉，鍾乃大矣，以家量貸，而以公量收之，山木如市，弗加於山，魚鹽蜃蛤，弗加於海，民參其力，二入於公，而衣食其一，公聚朽蠹，而三老凍餒，國之諸市，屨賤踊貴，民人痛疾，而或燠休之，其愛之如父母，而歸之如流水，欲無獲民，將焉辟之，箕伯，直柄，虞遂，伯戲，其相胡公大姬，已在齊矣，叔向曰，然，雖吾公室，今亦季世也，戎馬不駕，卿無軍行，公乘無人，卒列無長，庶民罷敝，而宮室滋侈，道殣相望，而女富溢尤，民聞公命，如逃寇讎，欒，郤，胥，原，狐，續，慶，伯，降在皁隸，政在家門，民無所依，君日不悛，以樂慆憂，公室之卑，其何日之有，讒鼎之銘曰，昧旦丕顯，後世猶怠，況日不悛，其能久乎，晏子曰，子將若何，叔向曰，晉之公族盡矣，肸聞之，公室將卑，其宗族枝葉先落，則公從之，肸之宗十一族，唯羊舌氏在而已，肸又無子，公室無度，幸而得死，豈其獲祀，初，景公欲更晏子之宅，曰，子之宅近市，湫隘囂塵，不可以居，請更諸爽塏者，辭曰，君之先臣容焉，臣不足以嗣之，於臣侈矣，且小人近市，朝夕得所求，小人之利也，敢煩里旅，公笑曰，子近市，識貴賤乎，對曰，既利之，敢不識乎，公曰，何貴何賤，於是景公繁於刑，有鬻踊者，故對曰，踊貴屨賤，既已告於君，故與叔向語而稱之，景公為是省於刑，君子曰，仁人之言，其利博哉，晏子一言而齊侯省刑，詩曰，君子如祉，亂庶遄已，其是之謂乎，及晏子如晉，公更其宅，反則成矣，既拜乃毀之，而為里室，皆如其舊，則使宅人反之，且諺曰，非宅是卜，唯鄰是卜，二三子先卜鄰矣，違卜不祥，君子不犯非禮，小人不犯不祥，古之制也，吾敢違諸乎，卒復其舊宅，公弗許，因陳桓子以請，乃許之。<AlignEnd Key="2494"/>
<AlignBegin Type="Time" Key="2495" RefId="魯昭公三年四月" Term="魯昭公三年四月"/>夏，四月，鄭伯如晉，公孫段相，甚敬而卑，禮無違者，晉侯嘉焉，授之以策，曰，子豐有勞於晉國，余聞而弗忘，賜女州田，以胙乃舊勳，伯石再拜稽首，受策以出，君子曰，禮其人之急也乎，伯石之汏也，一為禮於晉，猶荷其祿，況以禮終始乎，詩曰，人而無禮，胡不遄死，其是之謂乎，初，州縣欒豹之邑也，及欒氏亡，范宣子，趙文子，韓宣子，皆欲之，文子曰，溫吾縣也，二宣子曰，自郤稱以別三傳矣，晉之別縣，不唯州，誰獲治之，文子病之，乃舍之，二子曰，吾不可以正議而自與也，皆舍之，及文子為政，趙獲曰，可以取州矣，文子曰，退，二子之言義也，違義禍也，余不能治余縣，又焉用州，其以徼禍也，君子曰，弗知實難，知而弗從，禍莫大焉，有言州必死，豐氏故主，韓氏伯石之獲州也，韓宣子為之請之，為其復取之之故。<AlignEnd Key="2495"/>
<AlignBegin Type="Time" Key="2496" RefId="魯昭公三年五月" Term="魯昭公三年五月"/>五月，叔弓如滕，葬滕成公，子服椒為介，及郊，遇懿伯之忌，敬子不入，惠伯曰，公事有公利，無私忌，椒請先入，乃先受館，敬子從之，晉韓起如齊逆女，公孫蠆為少姜之有寵也，以其子更公女，而嫁公子，人謂宣子，子尾欺晉，晉胡受之，宣子曰，我欲得齊而遠其寵，寵將來乎。<AlignEnd Key="2496"/>
<AlignBegin Type="Time" Key="2497" RefId="魯昭公三年七月" Term="魯昭公三年七月"/>秋，七月，鄭罕虎如晉，賀夫人，旦告曰，楚人日徵敝邑，以不朝立王之故，敝邑之往，則畏執事，其謂寡君，而固有外心，其不往，則宋之盟云，進退罪也，寡君使虎布之，宣子使叔向對曰，君若辱有寡君，在楚何害，脩宋盟也，君苟思盟，寡君乃知免於戾矣，君若不有寡君，雖朝夕辱於敝邑，寡君猜焉，君實有心，何辱命焉，君其往也，苟有寡君，在楚猶在晉也，張趯使謂大叔曰，自子之歸也，小人糞除先人之敝廬，曰，子其將來，今子皮實來，小人失望，大叔曰，吉賤不獲來，畏大國尊夫人也，且孟曰而將無事，吉庶幾焉， 小邾穆公來朝，季武子欲卑之，穆叔曰，不可，曹滕二邾，實不忘我，好敬以逆之，猶懼其貳，又卑一睦焉，逆群好也，其如舊而加敬焉志曰，能敬無災，又曰，敬逆來者，天所福也，季孫從之。<AlignEnd Key="2497"/>
<AlignBegin Type="Time" Key="2498" RefId="魯昭公三年八月" Term="魯昭公三年八月"/>八月，大雩，旱也，齊侯田於莒，盧蒲嫳見，泣且請曰，余髮如此種種，余奚能為，公曰，諾，吾告二子，歸而告之，子尾欲復之，子雅不可，曰，彼其髮短而心甚長，其或寢處我矣。<AlignEnd Key="2498"/>
<AlignBegin Type="Time" Key="2499" RefId="魯昭公三年九月" Term="魯昭公三年九月"/>九月，子雅放盧蒲嫳于北燕，燕簡公多嬖寵，欲去諸大夫，而立其寵人。<AlignEnd Key="2499"/>
<AlignBegin Type="Time" Key="2500" RefId="魯昭公三年十月" Term="魯昭公三年十月"/>冬，燕大夫比以殺公之外嬖，公懼奔齊，書曰，北燕伯款出奔齊，罪之也。<AlignEnd Key="2500"/>
<AlignBegin Type="Time" Key="2501" RefId="魯昭公三年十月" Term="魯昭公三年十月"/>十月，鄭伯如楚，子產相，楚子享之，賦吉日既享，子產乃具田備，王以田江南之夢，齊公孫灶卒，司馬灶見晏子曰，又喪子雅矣，晏子曰，惜也子旗不免，殆哉姜族弱矣，而媯將始昌，二惠競爽，猶可，又弱一個焉，姜其危哉。<AlignEnd Key="2501"/>
</doc_content>
</document>
<document filename="ChunQiuZuoZhuan_00185">
<corpus>春秋左氏傳</corpus>
<title>魯昭公四年</title>
<doc_content>
<AlignBegin Type="Time" Key="2502" RefId="魯昭公四年正月" Term="魯昭公四年正月"/>春，王正月，許男如楚，楚子止之，遂止鄭伯，復田江南，許男與焉，使椒舉如晉求諸侯，二君待之椒舉致命曰，寡君使舉曰，日君有惠，賜盟于宋，曰，晉楚之從，交相見也，以歲之不易，寡人願結驩於二三君，使舉請間，君若苟無四方之虞，則願假寵以請於諸侯，晉侯欲勿許，司馬侯曰，不可，楚王方侈，天或者欲逞其心，以厚其毒而降之罰，未可知也，其使能終，亦未可知也，晉楚唯天，所相不可與爭，君其許之，而脩德以待其歸，若歸於德，吾猶將事之，況諸侯乎，若適淫虐，楚將棄之，吾又誰與爭，曰，晉有三不殆，其何敵之有，國險而多馬，齊楚多難，有是三者，何鄉而不濟，對曰，恃險與馬，而虞鄰國之難，是三殆也，四獄三塗，陽城大室，荊山中南，九州之險也，是不一姓，冀之北土，馬之所生，無興國焉，恃險與馬，不可以為固也，從古以然，是以先王務脩德音，以亨神人，不聞其務險與馬也，鄰國之難，不可虞也，或多難以固其國，啟其疆土，或無難以喪其國，失其守宇，若何虞難，齊有仲孫之難，而獲桓公，至今賴之，晉有里平之難，而獲文公，是以為盟主，衛邢無難，敵亦喪之，故人之難，不可虞也，恃此三者，而不脩政德，亡於不暇，又何能濟，君其許之，紂作淫虐，文王惠和，殷是以隕，周是以興，夫豈爭諸侯，乃許楚使，使叔向對曰，寡君有社稷之事，是以不獲春秋時見諸侯，君實有之，何辱命焉，椒舉遂請昏，晉侯許之，楚子問於子產曰，晉其許我諸侯乎，對曰，許君，晉君少安，不在諸侯，其大夫多求，莫匡其君，在宋之盟，又曰如一，若不許君，將焉用之，王曰，諸侯其來乎，對曰，必來，從宋之盟，承君之歡，不畏大國，何故不來，不來者，其魯衛曹邾乎，曹畏宋，邾畏魯，魯衛偪於齊而親於晉，唯是不來，其餘君之所及也，誰敢不至，王曰，然則吾所求者，無不可乎，對曰，求逞於人，不可，與人同欲，盡濟，大雨雹，季武子問於申豐曰，雹可禦乎，對曰，聖人在上，無雹，雖有不為災，古者日在北陸，而藏冰西陸，朝覿而出之，其藏冰也，深山窮谷，固陰沍寒，於是乎取之，其出之也，朝之祿位，賓食喪祭，於是乎用之，其藏之也，黑牡秬黍，以享司寒，其出之也，桃弧棘矢，以除其災，其出入也，時食肉之祿，冰皆與焉，大大命婦，喪浴用冰，祭寒而藏之，獻羔而啟之，公始用之，火出而畢賦，自命夫命婦，至於老疾，無不受冰，山人取之，縣人傳之，輿人納之，隸人藏之，夫冰以風壯，而以風出，其藏之也周，其用之也遍，則冬無愆陽，夏無伏陰，春無凄風，秋無苦雨，雷出不震，無菑霜雹癘疾不降，民不夭札，今藏川池之冰，棄而不用，風不越而殺，雷不發而震，雹之為菑，誰能禦之，七月之卒章，藏冰之道也。<AlignEnd Key="2502"/>
<AlignBegin Type="Time" Key="2503" RefId="魯昭公四年四月" Term="魯昭公四年四月"/>夏，諸侯如楚，魯，衛，曹，邾，不會，曹邾辭以難，公辭以時祭，衛侯辭以疾，鄭伯先待于申。<AlignEnd Key="2503"/>
<AlignBegin Type="Time" Key="2504" RefId="魯昭公四年六月" Term="魯昭公四年六月"/>六月丙午，楚子合諸侯于申，椒舉言於楚子曰，臣聞諸侯無歸，禮以為歸，今君始得諸侯，其慎禮矣，霸之濟否，在此會也，夏啟有鈞臺之享，商湯有景亳之命，周武有孟津之誓，成有岐陽之蒐，康有酆宮之朝，穆有塗山之會，齊桓有召陵之師，晉文有踐土之盟，君其何用，宋向戌，鄭公孫僑，在諸侯之良也，君其選焉，王曰，吾用齊桓，王使問禮於左師與子產，左師曰，小國習之，大國用之，敢不薦聞，獻公合諸侯之禮六，子產曰，小國共職，敢不薦守，獻伯子男會公之禮六，君子謂合左師善守先代，子產善相小國，王使椒舉侍於後以規過，卒事不規，王問其故，對曰，禮吾未見者有六焉，又何以規，宋大子佐後至，王田於武城，久而弗見，椒舉請辭焉，王使往曰，屬有宗祧之事於武城，寡君將墮幣焉，敢謝後見，徐子吳出也，以為貳焉，故執諸申，楚子示諸侯侈，椒舉曰，夫六王二公之事，皆所以示諸侯，禮也，諸侯所由用命也，夏桀為仍之會，有緡叛之，商紂為黎之蒐，東夷叛之，周幽為大室之盟，戎狄叛之，皆所以示諸侯，汏也，諸侯所由棄命也，今君以汏，無乃不濟乎，王弗聽，子產見左師曰，吾不患楚矣，汏而愎諫，不過十年，左師曰，然，不十年侈，其惡不遠，遠惡而後棄，善亦如之，德遠而後興。<AlignEnd Key="2504"/>
<AlignBegin Type="Time" Key="2505" RefId="魯昭公四年七月" Term="魯昭公四年七月"/>秋‧七月，楚子以諸侯伐吳，宋大子鄭伯先歸，宋華費遂鄭大夫從，使屈申圍朱方。<AlignEnd Key="2505"/>
<AlignBegin Type="Time" Key="2506" RefId="魯昭公四年八月" Term="魯昭公四年八月"/>八月，甲申，克之，執齊慶封而盡滅其族，將戮慶封，椒舉曰，臣聞無瑕者可以戮人，慶封惟逆命，是以在此，其肯從於戮乎，播於諸侯，焉用之，王弗聽，負之釜鉞，以徇於諸侯，使言曰，無或如齊慶封，弒其君，弱其孤，以盟其大夫，慶封曰，無或如楚共王之庶子圍，弒其君兄之子，麇而代之，以盟諸侯，王使速殺之，遂以諸侯滅賴，賴子面縛銜璧，士袒輿櫬，從之，造於中軍，王問諸椒舉，對曰，成王克許，許僖公如是，王親釋其縛，受其璧，焚其櫬，王從之，遷賴於鄢，楚子欲遷許於賴，使鬥韋龜與公子棄疾，城之而還，申無宇曰，楚禍之首，將在此矣，召諸侯而來，伐國而克，城竟莫校，王心不違，民其居乎，民之不處，其誰堪之，不堪王命，乃禍亂也。<AlignEnd Key="2506"/>
<AlignBegin Type="Time" Key="2507" RefId="魯昭公四年九月" Term="魯昭公四年九月"/>九月，取鄫，言易也，莒亂，著丘公立而不撫鄫，鄫叛而來，故曰取，凡克邑，不用師徒曰取，鄭子產作丘賦，國人謗之，曰，其父死於路，己為蠆尾，以令於國，國將若之何，子寬以告，子產曰，何害，苟利社稷，死生以之，且吾聞為善者不改其度，故能有濟也，民不可逞，度不可改，詩曰，禮義不愆，何恤於人言，吾不遷矣，渾罕曰，國氏其先亡乎，君子作法於涼，其敝猶貪，作法於貪，敝將若之何，姬在列者，蔡及曹滕，其先亡乎，偪而無禮，鄭先衛亡，偪而無法，政不率法，而制於心，民各有心，何上之有。<AlignEnd Key="2507"/>
<AlignBegin Type="Time" Key="2508" RefId="魯昭公四年十月" Term="魯昭公四年十月"/>冬，吳伐楚入，棘，櫟，麻，以報朱方之役，楚沈尹射奔命於夏汭，咸尹宜咎城鍾離，薳啟疆城巢，然丹城州來，東國水，不可以城，彭生罷賴之師，初，穆子去叔孫氏，及庚宗，遇婦人，使私為食而宿焉，問其行，告之故，哭而送之，適齊娶於國氏，生孟丙仲壬，蔓天壓己，弗勝，顧而見人，黑而上僂，深目而豭喙，號之曰，牛助余，乃勝之，旦而皆召其徒，無之，且曰，志之，及宣伯奔齊，饋之，宣伯曰，魯以先子之故，將存吾宗，必召女，召女何如，對曰，願之久矣，魯人召之，不告而歸，既立，所宿庚宗之婦人，獻以雉，問其姓，對曰，余子長矣，能奉雉而從我矣，召而見之，則所夢也，未問其名，號之曰牛，曰唯，皆召其徒，使視之，遂使為豎，有寵，長使為政，公孫明知叔孫於齊，歸，未逆國姜，子明取之，故怒其子，長而後使逆之，田於丘蕕，遂遇疾焉，豎牛欲亂其室而有之，強與孟盟，不可，叔孫為孟鍾曰，爾未際，饗大夫以落之，既具，使豎牛請，日入弗謁，出命之日，及賓至，聞鍾聲，牛曰，孟有北婦人之客，怒將往，牛止之，賓出，使拘而殺諸外，牛又強與仲盟，不可，仲與公御萊書，觀於公���公與之環，使牛入示之，入不示，出命佩之，牛謂叔孫見仲而何，叔孫曰，何為，曰不見，既自見矣，公與之環而佩之矣，遂逐之，奔齊，疾急，命召仲，牛許而不召，杜洩見，告之飢渴，授之戈，對曰，求之而至，又何去焉，豎牛曰，夫子疾病，不欲見人，使寘饋于個而退，牛弗進，則置虛命徹。<AlignEnd Key="2508"/>
<AlignBegin Type="Time" Key="2509" RefId="魯昭公四年十二月" Term="魯昭公四年十二月"/>十二月，癸丑，叔孫不食，乙卯，卒，牛立昭子而相之，公使杜洩葬叔孫，豎牛賂叔仲昭子與南遺，使惡杜洩於季孫而去之，杜洩將以路葬，且盡卿禮，南遺謂季孫曰，叔孫未乘，路葬焉，用之，且冢卿無路，介卿以葬，不亦左乎，季孫曰，然，使杜洩舍路，不可，曰，夫子受命於朝，而聘于王，王思舊勳為賜之路，復命而致之君，君不敢逆王命，而復賜之，使三官書之，吾子為司徒，實書名，夫子為司馬，與工正書服，孟孫為司空以書勳，今死而弗以，是棄君命也，書在公府而弗以，是廢三官也，若命服，生弗敢服，死又不以，將焉用之，乃使以葬，季孫謀去中軍，豎牛曰，夫子固欲去之。<AlignEnd Key="2509"/>
</doc_content>
</document>
<document filename="ChunQiuZuoZhuan_00186">
<corpus>春秋左氏傳</corpus>
<title>魯昭公五年</title>
<doc_content>
<AlignBegin Type="Time" Key="2510" RefId="魯昭公五年正月" Term="魯昭公五年正月"/>春，王正月，舍中軍，卑公室也，毀中軍于施氏，成諸臧氏，初作中軍，三分公室而各有其一，季氏盡征之，叔孫氏臣其子弟，孟氏取其半焉，及其舍之也，四分公室，季氏檡二，二子各一，皆盡征之，而貢于公，以書使杜洩告於殯曰，子固欲毀中軍，既毀之矣，故告杜洩曰，夫子唯不欲毀也，故盟諸僖閎，詛諸五父之衢，受其書而投之，帥士而哭之，叔仲子謂季孫曰，帶受命於子叔孫曰，葬鮮者自西門，季孫命杜洩，杜洩曰，卿喪自朝，魯禮也，吾子為國政，未改禮而又遷之，群臣懼死，不敢自也，既葬而行，仲至自齊，季孫欲立之，南遺曰，叔孫氏厚，則季氏薄，彼實家亂，子勿與知，不亦可乎，南遺使國人助豎牛，以攻諸大庫之庭，司宮射之，中目而死，豎牛取東鄙三十邑，以與南遺，昭子即位，朝其家眾曰，豎牛禍叔孫氏，使亂大從，殺適立庶，又披其邑，將以赦罪，罪莫大焉，必速殺之，豎，牛懼，奔齊，孟仲之子，殺諸塞關之外，投其首於寧風之棘上，仲尼曰，叔孫昭子之不勞，不可能也，周任有言曰，為政者不賞私勞，不罰私怨，詩云，有覺德行，四國順之，初，穆子之生也，莊叔以周易筮之，遇明夷之謙，以示卜楚丘，曰，是將行，而歸為子祀，以讒人入，其名曰牛，卒以餒死，明夷，日也，日之數十，故有十時，亦當十位，自王已下，其二為公，其三為卿，日上其中，食日為二，旦日為三，明夷之謙，明而未融，其當旦乎，故曰為子祀，日之謙當鳥，故曰明夷于飛，明之未融，故曰垂其翼象，日之動，故曰君子于行，當三在旦，故曰三日不食，離，火也，艮，山也，離為火，火焚山，山敗，於人為言，敗言為讒，故曰有攸往，主人有言，言必讒也，純離為牛，世亂讒勝，勝將適離，故曰其名曰牛，謙不足，飛不翔，垂不峻，翼不廣，故曰其為子後乎，吾子亞卿也，抑少不終，楚子以屈伸為貳於吳，乃殺之，以屈生為莫敖，使與令尹子蕩如晉逆女，過鄭，鄭伯勞子蕩于氾，勞屈生于菟氏，晉侯送女于邢丘，子產相鄭伯，會晉侯于邢丘，公如晉，自郊勞至于贈賄，無失禮，晉侯謂女叔齊曰，魯侯不亦善於禮乎，對曰，魯侯焉知禮，公曰，何為，自郊勞至于贈賄，禮無違者，何故不知，對曰，是儀也，不可謂禮，禮所以守其國，行其政令，無失其民者也，今政令在家，不能取也，有子家羈，弗能用也，奸大國之盟，陵虐小國，利人之難，不知其私，公室四分，民食於他，思莫在公，不圖其終，為國君，難將及身，不恤其所，禮之本末，將於此乎在，而屑屑焉習儀以亟，言善於禮，不亦遠乎，君子謂叔侯於是乎知禮，晉韓宣子如楚送女，叔向為介，鄭子皮，子大叔，勞諸索氏，大叔謂叔向曰，楚王汏侈已甚，子其戒之，叔向曰，汏侈已甚，身之災也，焉能及人，若奉吾幣帛，慎吾威儀，守之以信，行之以禮，敬始而思終，終無不復，從而不失儀，敬而不失威，道之以訓辭，奉之以舊法，考之以先王，度之以二國，雖汏侈若我何，及楚，楚子朝其大夫曰，晉，吾仇敵也，苟得志焉，無恤其他，今其來者，上卿上大夫也，若吾以韓起為閽，以羊舌肸為司宮，足以辱晉，吾亦得志矣，可乎，大夫莫對，薳啟彊曰，可，苟有其備，何故不可，恥匹夫不可以無備，況恥國乎，是以聖王務行禮，不求恥人，朝聘有珪，享覜有璋，小有述職，大有巡功，設机而不倚，爵盈而不飲，宴有好貨，飧有陪鼎，入有郊勞，出有贈賄，禮之至也，國家之敗，失之道也，則禍亂興，城濮之役，晉無楚備，以敗於邲，邲之役，楚無晉備，以敗於鄢，自鄢以來，晉不失備，而加之以禮，重之以睦，是以楚弗能報，而求親焉，既獲姻親，又欲恥之，以召寇讎，備之若何，誰其重此，若有其人，恥之可也，若其未有，君亦圖之，晉之事君，臣曰可矣，求諸侯而麇至，求昏而薦女，君親送之，上卿及上大夫致之，猶欲恥之，君其亦有備矣，不然奈何，韓起之下，趙成，中行吳，魏舒，范鞅，知盈，羊舌肸之下，祁午，張趯，籍談，女齊，梁丙，張骼，輔躒，苗賁皇，皆諸侯之選也，韓襄為公族大夫，韓須受命而使矣，箕襄，邢帶，叔禽，叔椒，子羽，皆大家也，韓賦七邑，皆成縣也，羊舌四族，皆彊家也，晉人若喪韓起，楊肸，五卿，八大夫，輔韓須，楊石，因其十家九縣，長轂九百，其餘四十縣，遺守四千，奮其武怒，以報其大恥，伯華謀之，中行伯魏舒帥之，其蔑不濟矣，君將以親易怨，實無禮以速寇，而未有其備，使群臣往遺之禽，以逞君心，何不可之有，王曰，不穀之過也，大夫無辱，厚為韓子禮，王欲敖叔向以其所不知而不能，亦厚其禮，韓起反，鄭伯勞諸圉，辭不敢見，禮也，鄭罕虎如齊，娶於子尾氏，晏子驟見之，陳桓子問其故，對曰，能用善人，民之主也。<AlignEnd Key="2510"/>
<AlignBegin Type="Time" Key="2511" RefId="魯昭公五年四月" Term="魯昭公五年四月"/>夏，莒牟夷以牟婁及防茲來奔，牟夷非卿而書，尊地也，莒人愬于晉，晉侯欲止公，范獻子曰，不可，人朝而執之，誘也，討不以師，而誘以成之，惰也，為盟主而犯此二者，無乃不可乎，請歸之，間而以師討焉，乃歸公。<AlignEnd Key="2511"/>
<AlignBegin Type="Time" Key="2512" RefId="魯昭公五年七月" Term="魯昭公五年七月"/>秋，七月，公至自晉，莒人來討，不設備，戊辰，叔弓敗諸蚡泉，莒未陳也。<AlignEnd Key="2512"/>
<AlignBegin Type="Time" Key="2513" RefId="魯昭公五年十月" Term="魯昭公五年十月"/>冬，十月，楚子以諸侯及東夷伐吳，以報棘，櫟，麻，之役，薳射以繁揚之師，會於夏汭，越大夫常壽過，帥師會楚子于瑣，聞吳師出，薳啟彊帥師從之，遽不設備，吳人敗諸鵲岸，楚子以馹至於羅汭，吳子使其弟蹶由犒師，楚人執之，將以釁鼓，王使問焉，曰，女卜來吉乎，對曰，吉，寡君聞君將治兵於敝邑，卜之以守龜，曰，余亟使人犒師，請行以觀王怒之疾徐，而為之備，尚克知之，龜兆告吉，曰克可知也，君若驩焉，好逆使臣，滋敝邑休殆而忘其死，亡無日矣，今君奮焉，震電馮怒，虐執使臣，將以釁鼓，則吳知所備矣，敝邑雖羸，若早脩完，其可以息師，難易有備，可謂吉矣，且吳社稷是卜，豈為一人，使臣獲釁軍鼓，而敝邑知備，以禦不虞，其為吉孰大焉，國之守龜，其何事不卜，一臧一否，其誰能當之，城濮之兆，其報在邲，今此行也，其庸有報志，乃弗殺，楚師濟於羅汭，沈尹赤會楚子次於萊山，薳射帥繁揚之師，先入南懷，楚師從之，及汝清，吳不可入，楚子遂觀兵於坻箕之山，是行也，吳早設備，楚無功而還，以蹶由歸，楚子懼吳，使沈尹射待命于巢，薳啟彊待命于雩婁，禮也，秦后子復歸於秦，景公卒故也。<AlignEnd Key="2513"/>
</doc_content>
</document>
<document filename="ChunQiuZuoZhuan_00187">
<corpus>春秋左氏傳</corpus>
<title>魯昭公六年</title>
<doc_content>
<AlignBegin Type="Time" Key="2514" RefId="魯昭公六年正月" Term="魯昭公六年正月"/>春，王正月，杞文公卒，弔如同盟，禮也，大夫如秦葬景公，禮也。<AlignEnd Key="2514"/>
<AlignBegin Type="Time" Key="2515" RefId="魯昭公六年三月" Term="魯昭公六年三月"/>三月，鄭人鑄刑書，叔向使詒子產書曰，始吾有虞於子，今則已矣，昔先王議事以制，不為刑辟，懼民之有爭心也，猶不可禁禦，是故閑之以義，糾之以政，行之以禮，守之以信，奉之以仁，制為祿位，以勸其從，嚴斷刑罰，以威其淫，懼其未也，故誨之以忠，聳之以行，教之以務，使之以和，臨之以敬，蒞之以彊，斷之以剛，猶求聖哲之上，明察之官，忠信之長，慈惠之師，民於是乎可任使也，而不生禍亂，民知有辟，則不忌於上，並有爭心，以徵於書，而徼幸以成之，弗可為矣，夏有亂政而作禹刑，商有亂政而作湯刑，周有亂政而作九刑，三辟之興，皆叔世也，今吾子相鄭國，作封洫，立謗政，制參辟，鑄刑書，將以靖民，不亦難乎，詩曰，儀式刑文王之德，日靖四方，又曰，儀刑文王，萬邦作孚，如是何辟之有，民知爭端矣，將棄禮而徵於書，錐刀之末，將盡爭之，亂獄滋豐，賄賂並行，終子之世，鄭其敗乎，肸聞之，國將亡，必多制，其此之謂乎，復書曰，若吾子之言，僑不才，不能及子孫，吾以救世也，既不承命，敢忘大惠，士文伯曰，火見，鄭其火乎，火未出而作火，以鑄刑器，藏爭辟焉，火如象之，不火何為。<AlignEnd Key="2515"/>
<AlignBegin Type="Time" Key="2516" RefId="魯昭公六年四月" Term="魯昭公六年四月"/>夏，季孫宿如晉，拜莒田也，晉侯享之有加籩，武子退，使行人告曰，小國之事大國也，苟免於討，不敢求貺，得貺不過三獻，今豆有加，下臣弗堪，無乃戾也，韓宣子曰，寡君以為驩也，對曰，寡君猶未敢，況下臣，君之隸也，敢聞加貺，固請徹加，而後卒事，晉人以為知禮，重其好貨，宋寺人柳有寵，大子佐惡之，華合比曰，我殺之，柳聞之，乃坎用牲埋書，而告公曰，合比將納亡人之族，既盟于北郭矣，公使視之，有焉，遂逐華合比，合比奔衛，於是華亥欲代右師，乃與寺人柳比，從為之徵曰，聞之久矣，公使代之，見於左師，左師曰，女夫也必亡，女喪而宗室，於人何有，人亦於女何有，詩曰，宗子維城，毋俾城壞，毋獨斯畏，女其畏哉。<AlignEnd Key="2516"/>
<AlignBegin Type="Time" Key="2517" RefId="魯昭公六年六月" Term="魯昭公六年六月"/>六月，丙戌，鄭災，楚公子棄疾如晉，報韓子也，過鄭，鄭罕虎，公孫僑，游吉，從鄭伯以勞諸柤，辭不敢見，固請見之，見如見王，以其乘馬八匹，私面見子皮，如上卿，以馬六匹，見子產以馬四匹，見子大叔以馬二匹，禁芻牧採樵，不入田，不樵樹，不采蓺，不抽屋，不強匄，誓曰，有犯命者，君子廢，小人降，舍不為暴，主不慁賓，往來如是，鄭三卿皆知其將為王也，韓宣子之適楚也，楚人弗逆，公子棄疾及晉竟，晉侯將亦弗逆，叔向曰，楚辟我衷，若何效辟，詩曰，爾之教矣，民胥效矣，從我而已焉，用效人之辟，書曰，聖作則，無寧以善人為則，而則人之辟乎，匹夫為善，民猶則之，況國君乎，晉侯說，乃逆之。<AlignEnd Key="2517"/>
<AlignBegin Type="Time" Key="2518" RefId="魯昭公六年七月" Term="魯昭公六年七月"/>秋，七月，大雩，旱也，徐儀楚聘于楚，楚子執之，逃歸，懼其叛也，使薳洩伐徐，吳人救之，令尹子蕩帥師伐吳，師于豫章，而次于乾谿，吳人敗其師於房鍾，獲宮廄尹棄疾，子蕩歸罪於薳洩而殺之。<AlignEnd Key="2518"/>
<AlignBegin Type="Time" Key="2519" RefId="魯昭公六年十月" Term="魯昭公六年十月"/>冬，叔弓如楚聘，且弔敗也。<AlignEnd Key="2519"/>
<AlignBegin Type="Time" Key="2520" RefId="魯昭公六年十一月" Term="魯昭公六年十一月"/>十一月，齊侯如晉，請伐北燕也，士匄相士鞅逆諸河，禮也，晉侯許之。<AlignEnd Key="2520"/>
<AlignBegin Type="Time" Key="2521" RefId="魯昭公六年十二月" Term="魯昭公六年十二月"/>十二月，齊侯遂伐北燕，將納簡公，晏子曰，不入，燕有君矣，民不貳，吾君賄，左右諂諛，作大事不以信，未嘗可也。<AlignEnd Key="2521"/>
</doc_content>
</document>
<document filename="ChunQiuZuoZhuan_00188">
<corpus>春秋左氏傳</corpus>
<title>魯昭公七年</title>
<doc_content>
<AlignBegin Type="Time" Key="2522" RefId="魯昭公七年正月" Term="魯昭公七年正月"/>春，王正月，暨齊平，齊求之也，癸巳，齊侯次于虢，燕人行成，曰，敝邑知罪，敢不聽命，先君之敝器，請以謝罪公孫皙曰，受服而退，俟釁而動，可也。<AlignEnd Key="2522"/>
<AlignBegin Type="Time" Key="2523" RefId="魯昭公七年二月" Term="魯昭公七年二月"/>二月，戊午，盟于濡上，燕人歸燕姬，賂以瑤罋玉櫝斝耳，不克而還，楚子之為令尹也，為王旌以田，芊尹無宇斷之，曰，一國兩君，其誰堪之，及即位，為章華之宮，納亡人以實之，無宇之閽入焉，無宇執之，有司弗與，曰，執人於王宮，其罪大矣，執而謁諸王，王將飲酒，無宇辭曰，天子經略，諸侯正封，古之制也，封略之內，何非君土，食土之毛，誰非君臣，故詩曰，普天之下，莫非王土，率土之濱，莫非王臣，天有十日，人有十等，下所以事上，上所以共神也，故王臣公，公臣大夫，大夫臣士，士臣皁，皁臣輿，輿臣隸，隸臣僚，僚臣僕，僕臣臺，馬有圉，牛有牧，以待百事，今有司曰，女胡執人於王宮，將焉執之，周文王之法曰，有亡荒閱，所以得天下也，吾先君文王作僕區之法曰，盜所隱器，與盜同罪，所以封汝也，若從有司，是無所執逃臣也，逃而舍之，是無陪臺也，王事無乃闕乎，昔武王數紂之罪，以告諸侯曰，紂為天下逋逃主，萃淵藪，故夫致死焉，君王始求諸侯而則紂，無乃不可乎，若以二文之法取之，盜有所在矣，王曰，取而臣以往，盜有寵，未可得也，遂赦之，楚子成章華之臺，願以諸侯落之，大宰薳啟彊曰，臣能得魯侯，薳啟彊來召公，辭曰，昔先君成公，命我先大夫嬰齊曰，吾不忘先君之好，將使衡父照臨楚國，鎮撫其社稷，以輯寧爾民，嬰齊受命于蜀，奉承以來，弗敢失隕，而致諸宗祧曰，我先君共王，引領北望，日月以冀，傳序相授，於今四王矣，嘉惠未至，唯襄公之辱臨我喪，孤與其二三臣，悼心失圖，社稷之不皇，況能懷思君德，今君若步玉趾，辱見寡君，寵靈楚國，以信蜀之役，致君之嘉惠，是寡君既受貺矣，何蜀之敢望，其先君鬼神實嘉賴之，豈唯寡君，君若不來，使臣請問行期，寡君將承質幣而見于蜀，以請先君之貺，公將往，夢襄公祖，梓慎曰，君不果行，襄公之適楚也，夢周公祖而行，今襄公實祖，君其不行，子服惠伯曰，行，先君未嘗適楚，故周公祖以道之，襄公適楚矣，而祖以道，君不行何之。<AlignEnd Key="2523"/>
<AlignBegin Type="Time" Key="2524" RefId="魯昭公七年三月" Term="魯昭公七年三月"/>三月，公如楚，鄭伯勞于師之梁，孟僖子為介，不能相儀，及楚，不能荅郊勞。<AlignEnd Key="2524"/>
<AlignBegin Type="Time" Key="2525" RefId="魯昭公七年四月" Term="魯昭公七年四月"/>夏，四月，甲辰，朔，日有食之，晉侯問於士文伯曰，誰將當日食，對曰，魯衛惡之，衛大魯小，公曰，何故，對曰，去衛地，如魯地，於是有災，魯實受之，其大咎，其衛君乎，魯將上卿，公曰，詩所謂彼日而食，于何不臧者，何也，對曰，不善政之謂也，國無政，不用善，則自取謫于日月之災，故政不可不慎也，務三而已，一曰擇人，二曰因民，三曰從時，晉人來治杞田，季孫將以成與之，謝息為孟孫守，不可，曰，人有言曰，雖有挈缾之知，守不假器，禮也，夫子從君，而守臣喪邑，雖吾子亦有猜焉，季孫曰，君之在楚，於晉罪也，又不聽晉，魯罪重矣，晉師必至，吾無以待之，不如與之，間晉而取諸杞，吾與子桃，成反，誰敢有之，是得二成也，魯無憂，而孟孫益邑，子何病焉，辭以無山，與之萊柞，乃遷于桃，晉人為杞取成，楚子享公于新臺，使長鬣者相，好以大屈，既而悔之，薳啟彊聞之，見公，公語之，拜賀，公曰，何賀，對曰，齊與晉越，欲此久矣，寡君無適與也，而傳諸君，君其備禦三鄰，慎守寶矣，敢不賀乎，公懼，乃反之，鄭子產聘于晉，晉侯疾，韓宣子逆客，私焉，曰，寡君寢疾，於今三月矣，並走群望，有加而無瘳，今夢黃熊入于寢門，其何厲鬼也，對曰，以君之明，子為大政，其何厲之有，昔堯殛鯀于羽山，其神化為黃熊，以入于羽淵，實為夏郊，三代祀之，晉為盟主，其或者未之祀也乎，韓子祀夏郊，晉侯有間，賜子產莒之二方鼎，子產為豐施歸州田於韓宣子，曰，日君以夫公孫段，為能任其事，而賜之州田，今無祿早世，不獲久享君德，其子弗，敢有不敢以聞於君，私致諸子，宣子辭，子產曰，古人有言曰，其父析薪，其子弗克負荷，施將懼不能任其先人之祿，其況能任大國之賜，縱吾子為政而可，後之人若屬有疆埸之言，敝邑獲戾，而豐氏受其大討，吾子取州，是免敝邑於戾，而建置豐氏也，敢以為請，宣子受之，以告晉侯，晉侯以與宣子，宣子為初言，病有之，以易原縣於樂大心，鄭人相驚以伯有，曰伯有至矣，則皆走，不知所往，鑄刑書之歲二月，或夢伯有介而行，曰壬子，余將殺帶也，明年壬寅，余又將殺段也，及壬子，駟帶卒，國人益懼，齊燕平之月，壬寅，公孫段卒，國人愈懼，其明月，子產立公孫洩及良止以撫之，乃止，子大叔問其故，子產曰，鬼有所歸，乃不為厲，吾為之歸也，大叔曰，公孫洩何為，子產曰，說也，為身無義而圖說，從政有所反之以取媚也，不媚不信，不信，民不從也，及子產適晉，趙景子問焉，曰，伯有猶能為鬼乎，子產曰，能，人生始化曰魄，既生魄，陽曰魂，用物精多，則魂魄強，是以有精爽，至於神明，匹夫匹婦強死，其魂魄猶能馮依於人，以為淫厲，況良霄，我先君穆公之冑，子良之孫，子耳之子，敝邑之卿，從政三世矣，鄭雖無腆，抑諺曰，蕞爾國，而三世執其政柄，其用物也弘矣，其取精也多矣，其族又大，所馮厚矣，而強死，能為鬼，不亦宜乎，子皮之族，飲酒無度，故馬師氏與子皮氏有惡，齊師還自燕之月，罕朔殺罕魋，罕朔奔晉，韓宣子問其位於子產，子產曰，君之羈臣，苟得容以逃死，何位之敢擇，卿違，從大夫之位，罪人，以其罪降，古之制也，朔於敝邑，亞大夫也，其官馬師也，獲戾而逃，唯執政所寘之，得免其死，為惠大矣，又敢求位，宣子為子產之敏也，使從嬖大夫。<AlignEnd Key="2525"/>
<AlignBegin Type="Time" Key="2526" RefId="魯昭公七年八月" Term="魯昭公七年八月"/>秋，八月，衛襄公卒，晉大夫言於范獻子曰，衛事晉為睦，晉不禮焉，庇其賊人，而取其地，故諸侯貳，詩曰，鶺鴒在原，兄弟急難，又曰，死喪之威，兄弟孔懷，兄弟之不睦，於是乎不弔，況遠人誰敢歸之，今又不禮於衛之嗣，衛必叛我，是絕諸侯也，獻子以告韓宣子，宣子說，使獻子如衛弔，且反戚田，衛齊惡告喪于周，且請命，王使臣簡公如衛弔，且追命襄公曰，叔父陟恪，在我先王之左右，以佐事上帝，余敢忘高圉，亞圉。<AlignEnd Key="2526"/>
<AlignBegin Type="Time" Key="2527" RefId="魯昭公七年九月" Term="魯昭公七年九月"/>九月，公至自楚，孟僖子病不能相禮，乃講學之，苟能禮者從之，及其將死也，召其大夫曰，禮，人之幹也，無禮無以立，吾聞將有達者，曰孔丘，聖人之後也，而滅於宋，其祖弗父何，以有宋而授厲公，及正考父佐戴，武，宣，三命茲益共，故其鼎銘云，一命而僂，再命而傴，三命而俯，循牆而走，亦莫余敢侮，饘於是，鬻於是，以餬余口，其共也如是，臧孫紇有言曰，聖人有明德者，若不當世，其後必有達人，今其將在孔丘乎，我若獲沒必屬說與何忌於夫子，使事之而學禮焉，以定其位，故孟懿子，與南宮敬叔，師事仲尼，仲尼曰，能補過者，君子也，詩曰，君子是則是效，孟僖子可則效已矣，單獻公棄親用羈。<AlignEnd Key="2527"/>
<AlignBegin Type="Time" Key="2528" RefId="魯昭公七年十月" Term="魯昭公七年十月"/>冬，十月，辛酉，襄頃之族，殺獻公而立成公。<AlignEnd Key="2528"/>
<AlignBegin Type="Time" Key="2529" RefId="魯昭公七年十一月" Term="魯昭公七年十一月"/>十一月，季武子卒，晉侯謂伯瑕曰，吾所問日食從矣，可常乎，對曰，不可，六物不同，民心不壹，事序不類，官職不則，同始異終，胡可常也，詩曰，或燕燕居息，或憔悴事國，其異終也如是，公曰，何謂六物對曰，歲時日月星辰是謂也，公曰，多語寡人辰，而莫同，何謂辰，對曰，日月之會是謂辰，故以配日，衛襄公，夫人姜氏無子，嬖人婤姶生孟縶，孔成子夢康叔謂己，立元，余使羈之孫圉與史苟相之，史朝亦夢康叔謂己，余將命而子苟，與孔烝鉏之曾孫圉，相元，史朝見成子，告之夢，夢協，晉韓宣子為政，聘于諸侯之歲，婤姶生子，名之曰元，孟縶之足不良，能行孔成子以周易筮之曰，元尚享衛國，主其社稷，遇屯，又曰，余尚立縶，尚克嘉之，遇屯之比以示史朝，史朝曰，元亨，又何疑焉，成子曰，非長之謂乎，對曰，康叔名之，可謂長矣，孟非人也，將不列於宗，不可謂長，且其繇曰，利建侯，嗣吉，何建，建非嗣也，二卦皆云子其建之，康叔命之，二卦告之，筮襲於夢，武王所用也，弗從何為，弱足者居，侯主社稷，臨祭祀，奉民人，事鬼神，從會朝，又焉得居，各以所利，不亦可乎，故孔成子立靈公。<AlignEnd Key="2529"/>
<AlignBegin Type="Time" Key="2530" RefId="魯昭公七年十二月" Term="魯昭公七年十二月"/>十二月，癸亥，葬衛襄公。<AlignEnd Key="2530"/>
</doc_content>
</document>
<document filename="ChunQiuZuoZhuan_00189">
<corpus>春秋左氏傳</corpus>
<title>魯昭公八年</title>
<doc_content>
<AlignBegin Type="Time" Key="2531" RefId="魯昭公八年正月" Term="魯昭公八年正月"/>春，石言于晉魏榆，晉侯問於師曠曰，石何故言，對曰石不能言，或馮焉，不然，民聽濫也，抑臣又聞之曰，作事不時，怨讟動于民，則有非言之物而言，今宮室崇侈，民力彫盡，怨讟並作，莫保其性，石言不亦宜乎，於是晉侯方築虒祁之宮，叔向曰，子野之言君子哉，君子之言，信而有徵，故怨遠於其身，小人之言僭而無徵，故怨咎及之，詩曰，哀哉不能言，匪舌是出，唯躬是瘁，哿矣能言，巧言如流，俾躬處休，其是之謂乎，是宮也成，諸侯必叛，君必有咎，夫子知之矣，陳哀公元妃鄭姬生悼大子偃師，二妃生公子留，下妃生公子勝，二妃嬖，留有寵，屬諸司徒招與公子過，哀公有廢疾。<AlignEnd Key="2531"/>
<AlignBegin Type="Time" Key="2532" RefId="魯昭公八年三月" Term="魯昭公八年三月"/>三月甲申，公子招，公子過，殺悼大子偃師而立公子留。<AlignEnd Key="2532"/>
<AlignBegin Type="Time" Key="2533" RefId="魯昭公八年四月" Term="魯昭公八年四月"/>夏，四月，辛亥，哀公縊，干徵師赴于楚，且告有立君，公子勝愬之于楚，楚人執而殺之，公子留奔鄭，書曰，陳侯之弟招殺陳世子偃師，罪在招也，楚人執陳行人干徵師殺之，罪不在行人也，叔弓如晉，賀虒祁也，游吉相鄭伯以如晉，亦賀虒祁也，史趙見子大叔曰，甚哉其相蒙也，可弔也而又賀之，子大叔曰，若何弔也，其非唯我賀，將天下實賀。<AlignEnd Key="2533"/>
<AlignBegin Type="Time" Key="2534" RefId="魯昭公八年七月" Term="魯昭公八年七月"/>秋，大蒐于紅，自根牟至于商衛，革車千乘。<AlignEnd Key="2534"/>
<AlignBegin Type="Time" Key="2535" RefId="魯昭公八年七月" Term="魯昭公八年七月"/>七月，甲戌，齊子尾卒，子旗欲治其室，丁丑，殺梁嬰。<AlignEnd Key="2535"/>
<AlignBegin Type="Time" Key="2536" RefId="魯昭公八年八月" Term="魯昭公八年八月"/>八月，庚戌，逐子成，子工，子車，皆來奔，而立子良氏之宰，其臣曰，孺子長矣，而相吾室，欲兼我也，授甲將攻之，陳桓子善於子尾，亦授甲將助之，或告子旗，子旗不信，則數人告將往，又數人告於道，遂如陳氏，桓子將出矣，聞之而還，游服而逆之，請命，對曰，聞彊氏授甲將攻子，子聞諸，曰，弗聞，子盍亦授甲，無宇請從，子旗曰，子胡然，彼孺子也，吾誨之，猶懼其不濟，吾又寵秩之，其若先人何，子盍謂之，周書曰，惠不惠，茂不茂，康叔所以服弘大也，桓子稽顙曰，頃靈福子，吾猶有望，遂和之如初，陳公子招歸罪於公子過而殺之。<AlignEnd Key="2536"/>
<AlignBegin Type="Time" Key="2537" RefId="魯昭公八年九月" Term="魯昭公八年九月"/>九月，楚公子棄疾帥師奉孫吳圍陳，宋戴惡會之。<AlignEnd Key="2537"/>
<AlignBegin Type="Time" Key="2538" RefId="魯昭公八年十一月" Term="魯昭公八年十一月"/>冬，十一月，壬午，滅陳，輿嬖袁克，殺馬毀玉以葬，楚人將殺之，請寘之，既又請私，私於幄，加絰於顙而逃，使穿封戌，為陳公曰，城麇之役不諂，侍飲酒於王，王曰，城麇之役，女知寡人之及此，女其辟寡人乎，對曰，若知君之及此，臣必致死禮以息楚，晉侯問於史趙曰，陳其遂亡乎，對曰，未也，公曰何故，對曰，陳顓頊之族也，歲在鶉火，是以卒滅，陳將如之，今在析木之津，猶將復由，且陳氏得政于齊，而後陳卒亡，自幕至于瞽瞍，無違命，舜重之以明德，寘德于遂，遂世守之，及胡公不淫，故周賜之姓，使祀虞帝，臣聞盛德必百世祀，虞之世數未也，繼守將在齊，其兆既存矣。<AlignEnd Key="2538"/>
</doc_content>
</document>
<document filename="ChunQiuZuoZhuan_00190">
<corpus>春秋左氏傳</corpus>
<title>魯昭公九年</title>
<doc_content>
<AlignBegin Type="Time" Key="2539" RefId="魯昭公九年正月" Term="魯昭公九年正月"/>春，叔弓，宋華亥，鄭游吉，衛趙黶，會楚子于陳。<AlignEnd Key="2539"/>
<AlignBegin Type="Time" Key="2540" RefId="魯昭公九年二月" Term="魯昭公九年二月"/>二月，庚申，楚公子棄疾，遷許于夷，實城父，取州來淮北之田以益之，伍舉授許男田，然丹遷城父人於陳，以夷濮西田益之，遷方城外人於許，周甘人與晉閻嘉爭閻田，晉梁丙，張趯，率陰戎伐潁，王使詹桓伯辭於晉曰，我自夏以后稷，魏，駘，芮，岐，畢，吾西土也，及武王克商，蒲姑，商奄，吾東土也，巴濮，楚鄧，吾南土也，肅慎，燕，亳，吾北土也，吾何邇封之有，文武成康之建母弟，以蕃屏周，亦其廢隊是為，豈如弁髦，而因以敝之，先王居檮杌于四裔，以禦螭魅，故允姓之姦，居于瓜州，伯父惠公歸自秦，而誘以來，使偪我諸姬，入我郊甸，則戎焉取之，戎有中國，誰之咎也，后稷封殖天下，今戎制之，不亦難乎，伯父圖之，我在伯父，猶衣服之有冠冕，木水之有本原，民人之有謀主也，伯父若裂冠毀冕，拔本塞原，專棄謀主，雖戎狄其何有余一人，叔向謂宣子曰，文之伯也，豈能改物，翼戴天子，而加之以共，自文以來，世有衰德，而暴滅宗周，以宣示其侈，諸侯之貳，不亦宜乎，且王辭直，子其圖之，宣子說，王有姻喪，使趙成如周弔，且致閻田與襚，反潁俘，王亦使賓滑執甘大夫襄以說於晉，晉人禮而歸之。<AlignEnd Key="2540"/>
<AlignBegin Type="Time" Key="2541" RefId="魯昭公九年四月" Term="魯昭公九年四月"/>夏，四月，陳災，鄭裨灶曰。<AlignEnd Key="2541"/>
<AlignBegin Type="Time" Key="2542" RefId="魯昭公九年四月" Term="魯昭公九年四月"/>五年，陳將復封，封五十二年而遂亡，子產問其故，對曰，陳，水屬也，火，水妃也，而楚所相也，今火出而火陳，逐楚而建陳也，妃以五成，故曰五年，歲五及鶉火，而後陳卒亡，楚克有之，天之道也，故曰五十二年，晉荀盈如齊逆女，還。<AlignEnd Key="2542"/>
<AlignBegin Type="Time" Key="2543" RefId="魯昭公九年六月" Term="魯昭公九年六月"/>六月，卒于戲陽，殯于絳，未葬，晉侯飲酒樂，膳宰屠蒯趨入，請佐公使尊，許之，而遂酌以飲，工曰，女為君耳，將司聰也，辰在子卯，謂之疾日，君徹宴樂，學人舍業，為疾故也，君之卿佐，是謂股肱，股肱或虧，何痛如之，女弗聞而樂，是不聰也，又飲外嬖嬖叔曰，女為君目，將司明也，服以旌禮，禮以行事，事有其物，物有其容，今君之容，非其物也，而女不見，是不明也，亦自飲也，曰，味以行氣，氣以實志，志以定言，言以出令，臣實司味，二御失官，而君弗命，臣之罪也，公說，徹酒，初，公欲廢知氏而立其外嬖，為是悛而止。<AlignEnd Key="2543"/>
<AlignBegin Type="Time" Key="2544" RefId="魯昭公九年八月" Term="魯昭公九年八月"/>秋，八月，使荀躒佐下軍以說焉，孟僖子如齊，殷聘禮也。<AlignEnd Key="2544"/>
<AlignBegin Type="Time" Key="2545" RefId="魯昭公九年十月" Term="魯昭公九年十月"/>冬，築郎囿，書時也，季平子欲其速成也，叔孫昭子曰，詩曰，經始勿亟，庶民子來，焉用速成，其以勦民也，無囿猶可，無民其可乎。<AlignEnd Key="2545"/>
</doc_content>
</document>
<document filename="ChunQiuZuoZhuan_00191">
<corpus>春秋左氏傳</corpus>
<title>魯昭公十年</title>
<doc_content>
<AlignBegin Type="Time" Key="2546" RefId="魯昭公十年正月" Term="魯昭公十年正月"/>春，王正月，有星出于婺女，鄭裨灶言於子產曰，七月，戊子，晉君將死，今茲歲在顓頊之虛，姜氏任氏，實守其地，居其維首，而有妖星焉，告邑姜也，邑姜，晉之妣也，天以七紀，戊子，逢公以登星斯於是乎出，吾是以譏之，齊惠欒，高氏，皆耆酒，信內多怨，彊於陳鮑氏而惡之。<AlignEnd Key="2546"/>
<AlignBegin Type="Time" Key="2547" RefId="魯昭公十年四月" Term="魯昭公十年四月"/>夏，有告陳桓子曰，子旗，子良，將攻陳鮑，亦告鮑氏，桓子授甲而如鮑氏，遭子良醉而騁，遂見文子，則亦授甲矣，使視二子，則皆從飲酒，桓子曰，彼雖不信，聞我授甲，則必逐我，及其飲酒也，先伐諸，陳鮑方睦，遂伐欒高氏，子良曰，先得公，陳鮑焉往，遂伐虎門，晏平仲端委立于虎門之外，四族召之，無所往，其徒曰，助陳鮑乎，曰，何善焉，助欒高乎，曰，庸愈乎，然則歸乎，曰，君伐焉歸，公召之而後入，公卜使王黑以靈姑銔率，吉，請斷三尺焉而用之。<AlignEnd Key="2547"/>
<AlignBegin Type="Time" Key="2548" RefId="魯昭公十年五月" Term="魯昭公十年五月"/>五月，庚辰，戰于稷，欒高敗，又敗諸莊，國人追之，又敗諸鹿門，欒施，高彊，來奔，陳鮑分其室，晏子謂桓子，必致諸公，讓德之主也，謂懿德，凡有血氣，皆有爭心，故利不可強，思義為愈，義，利之本也，蘊利生孽，姑使無蘊乎，可以滋長，桓子盡致諸公，而請老于莒，桓子召子山，私具幄幕器用，從者之衣屨，而反棘焉，子商亦如之，而反其邑，子周亦如之，而與之夫于，反子城，子公，公孫捷，而皆益其祿，凡公子公孫之無祿者，私分之邑，國之貧約孤寡者，私與之粟，曰，詩云，陳錫載周，能施也，桓公是以霸，公與桓子莒之旁邑，辭，穆孟姬為之請高唐，陳氏始大。<AlignEnd Key="2548"/>
<AlignBegin Type="Time" Key="2549" RefId="魯昭公十年七月" Term="魯昭公十年七月"/>秋，七月，平子伐莒，取郠，獻俘，始用人於亳社，臧武仲在齊，聞之，曰，周公其不饗魯祭乎，周公饗義，魯無義，詩曰，德音孔昭，視民不佻，佻之謂甚矣，而壹用之，將誰福哉，戊子，晉平公卒，鄭伯如晉，及河，晉人辭之，游吉遂如晉。<AlignEnd Key="2549"/>
<AlignBegin Type="Time" Key="2550" RefId="魯昭公十年九月" Term="魯昭公十年九月"/>九月，叔孫婼，齊國弱，宋華定，衛北宮喜，鄭罕虎，許人，曹人，莒人，邾人，薛人，杞人，小邾人，如晉，葬平公也，鄭子皮將以幣行，子產曰，喪焉用幣，用幣必百兩，百兩必千人，千人至，將不行，不行，必盡用之，幾千人��國不亡，子皮固請以行，既葬，諸侯之大夫欲因見新君，叔孫昭子曰，非禮也，弗聽，叔向辭之，曰，大夫之事畢矣，而又命孤，孤斬焉在衰絰之中，其以嘉服見，則喪禮未畢，其以喪服見，是重受弔也，大夫將若之何，皆無辭以見，子皮盡用其幣，歸，謂子羽曰，非知之實難，將在行之，夫子知之矣，我則不足，書曰，欲敗度，縱敗禮，我之謂矣，夫子知度與禮矣，我實縱欲，而不能自克也，昭子至自晉，大夫皆見，高彊見而退，昭子語諸大夫曰，為人子，不可不慎也哉，昔慶封亡，子尾多受邑而稍致諸君，君以為忠，而甚寵之，將死，疾于公宮，輦而歸，君親推之，其子不能任，是以在此，忠為令德，其子弗能任，罪猶及之，難不慎也，喪夫人之力，棄德曠宗，以及其身，不害乎，詩曰，不自我先，不自我後，其是之謂乎。<AlignEnd Key="2550"/>
<AlignBegin Type="Time" Key="2551" RefId="魯昭公十年十二月" Term="魯昭公十年十二月"/>冬，十二月，宋平公卒，初，元公惡寺人柳，欲殺之，及喪，柳熾炭于位，將至，則去之，比葬，又有寵。<AlignEnd Key="2551"/>
</doc_content>
</document>
<document filename="ChunQiuZuoZhuan_00192">
<corpus>春秋左氏傳</corpus>
<title>魯昭公十一年</title>
<doc_content>
<AlignBegin Type="Time" Key="2552" RefId="魯昭公十一年二月" Term="魯昭公十一年二月"/>春，王二月，叔弓如宋，葬平公也，景王問於萇弘曰，今茲諸侯，何實吉，何實凶，對曰，蔡凶，此蔡侯般弒其君之歲也，歲在豕韋，弗過此矣，楚將有之然壅也，歲及大梁，蔡復楚凶，天之道也，楚子在申，召蔡靈侯，靈侯將往，蔡大夫曰，王貪而無信，唯蔡於感，今幣重而言甘，誘我也，不如無往，蔡侯不可。<AlignEnd Key="2552"/>
<AlignBegin Type="Time" Key="2553" RefId="魯昭公十一年五月" Term="魯昭公十一年五月"/>五月，丙申，楚子伏甲而饗蔡侯於申，醉而執之。<AlignEnd Key="2553"/>
<AlignBegin Type="Time" Key="2554" RefId="魯昭公十一年四月" Term="魯昭公十一年四月"/>夏，四月，丁巳，殺之，刑其士七十人，公子棄疾帥師圍蔡，韓宣子問於叔向曰，楚其克乎，對曰，克哉，蔡侯獲罪於其君，而不能其民，天將假手於楚以斃之，何故不克，然肸聞之，不信以幸，不可再也，楚王奉孫吳以討於陳曰，將定而國，陳人聽命，而遂縣之，今又誘蔡而殺其君，以圍其國，雖幸而克，必受其咎，弗能久矣，桀克有緡，以喪其國，紂克東夷，而隕其身，楚小位下，而亟暴於二王，能無咎乎，天之假助不善，非祚之也，厚其凶惡，而降之罰也，且譬之如天，其有五材，而將用之，力盡而敝之，是以無拯，不可沒振。<AlignEnd Key="2554"/>
<AlignBegin Type="Time" Key="2555" RefId="魯昭公十一年五月" Term="魯昭公十一年五月"/>五月，齊歸薨大蒐于比蒲，非禮也，孟僖子會邾莊公盟于祲祥，脩好，禮也，泉丘人有女，夢以其帷幕孟氏之廟，遂奔僖子，其僚從之，盟于清丘之社，曰有子，無相棄也，僖子使助薳氏之簉，反自祲祥，宿于薳氏，生懿子及南宮敬叔於泉丘人，其僚無子，使字敬叔， 楚師在蔡，晉荀吳謂韓宣子曰，不能救陳，又不能救蔡，物以無親，晉之不能，亦可知也，己為盟主，而不恤亡國，將焉用之。<AlignEnd Key="2555"/>
<AlignBegin Type="Time" Key="2556" RefId="魯昭公十一年七月" Term="魯昭公十一年七月"/>秋，會于厥憖，謀救蔡也，鄭子皮將行，子產曰，行不遠，不能救蔡也，蔡小而不順，楚大而不德，天將棄蔡以壅楚，盈而罰之，蔡必亡矣，且喪君而能守者鮮矣，三年，王其有咎乎，美惡周必復，王惡周矣，晉人使狐父請蔡于楚，弗許，單子會韓宣子于戚，視下言徐，叔向曰，單子其將死乎，朝有著定，會有表，衣有襘，帶有結，會朝之言，必聞于表著之位，所以昭事序也，視不過結襘之中，所以道容貌也，言以命之，容貌以明之，失則有闕，今單子為王官伯，而命事於會，視不登帶言不過步，貌不道容，而言不昭矣，不道不共，不昭不從，無守氣矣。<AlignEnd Key="2556"/>
<AlignBegin Type="Time" Key="2557" RefId="魯昭公十一年九月" Term="魯昭公十一年九月"/>九月，葬齊歸，公不慼，晉士之送葬者，歸以語史趙，史趙曰，必為魯郊，侍者曰，何故，曰，歸，姓也，不思親，祖不歸也，叔向曰，魯公室其卑乎，君有大喪，國不廢蒐，有三年之喪，而無一日之慼，國不恤喪，不忌君也，君無慼容，不顧親也，國不忌君，君不顧親，能無卑乎，殆其失國。<AlignEnd Key="2557"/>
<AlignBegin Type="Time" Key="2558" RefId="魯昭公十一年十一月" Term="魯昭公十一年十一月"/>冬，十一月，楚子滅蔡，用隱大子于岡山，申無宇曰，不祥，五牲不相為用，況用諸侯乎，王必悔之。<AlignEnd Key="2558"/>
<AlignBegin Type="Time" Key="2559" RefId="魯昭公十一年十二月" Term="魯昭公十一年十二月"/>十二月，單成公卒，楚子城陳蔡不羹，使棄疾為蔡公，王問於申無宇曰，棄疾在蔡何如，對曰，擇子莫如父，擇臣莫如君，鄭莊公城櫟而寘子元焉，使昭公不立，齊桓公城穀而寘管仲焉，至于今賴之，臣聞五大不在邊，五細不在庭，親不在外，羈不在內，今棄疾在外，鄭丹在內，君其少戒，王曰，國有大城何如，對曰，鄭京櫟實殺曼伯，宋蕭亳實殺子游，齊渠丘實殺無知，衛蒲戚實出獻公，若由是觀之，則害於國，末大必折，尾大不掉，君所知也。<AlignEnd Key="2559"/>
</doc_content>
</document>
<document filename="ChunQiuZuoZhuan_00193">
<corpus>春秋左氏傳</corpus>
<title>魯昭公十二年</title>
<doc_content>
<AlignBegin Type="Time" Key="2560" RefId="魯昭公十二年正月" Term="魯昭公十二年正月"/>春，齊高偃納北燕伯款于唐，因其眾也。<AlignEnd Key="2560"/>
<AlignBegin Type="Time" Key="2561" RefId="魯昭公十二年三月" Term="魯昭公十二年三月"/>三月，鄭簡公卒，將為葬除，及游氏之廟，將毀焉，子大叔使其除徒執用以立，而無庸毀，曰，子產過女，而問何故不毀，乃曰，不忍廟也，諾，將毀矣，既如是，子產乃使辟之，司墓之室，有當道者，毀之，則朝而塴，弗毀，則日中而塴，子大叔請毀之，曰，無若諸侯之賓何，子產曰，諸侯之賓，能來會吾喪，豈憚日中，無損於賓，而民不害，何故不為，遂弗毀，日中而葬，君子謂子產於是乎知禮，禮無毀人，以自成也。<AlignEnd Key="2561"/>
<AlignBegin Type="Time" Key="2562" RefId="魯昭公十二年四月" Term="魯昭公十二年四月"/>夏，宋華定來聘，通嗣君也，享之，為賦蓼蕭，弗知，又不荅賦，昭子曰，必亡，宴語之不懷，寵光之不宣，令德之不知，同福之不受，將何以在，齊侯，衛侯，鄭伯，如晉，朝嗣君也，公如晉，至河乃復，取郠之役，莒人愬于晉，晉有平公之喪，未之治也，故辭公，公子憖遂如晉，晉侯享諸侯，子產相鄭伯，辭於享，請免喪而後聽命，晉人許之，禮也，晉侯以齊侯宴，中行穆子相，投壺，晉侯先，穆子曰，有酒如淮，有肉如坻，寡君中此，為諸侯師，中之，齊侯舉矢曰，有酒如澠，有肉如陵，寡人中此，與君代興，亦中之，伯瑕謂穆子曰，子失辭，吾固師諸侯矣，壺何為焉，其以中雋也，齊君弱，吾君歸，弗來矣，穆子曰，吾軍帥彊禦，卒乘競勸，今猶古也，齊將何事，公孫傁趨進曰，日旰君勤，可以出矣，以齊侯出，楚子謂成虎，若敖之餘也，遂殺之，或譖成虎於楚子，成虎知之，而不能行，書曰，楚殺其大夫成虎，懷寵也。<AlignEnd Key="2562"/>
<AlignBegin Type="Time" Key="2563" RefId="魯昭公十二年六月" Term="魯昭公十二年六月"/>六月，葬鄭簡公，晉荀吳偽會齊師者，假道於鮮虞，遂入昔陽。<AlignEnd Key="2563"/>
<AlignBegin Type="Time" Key="2564" RefId="魯昭公十二年八月" Term="魯昭公十二年八月"/>秋，八月，壬午，滅肥，以肥子綿皋歸，周原伯絞虐其輿臣，使曹逃。<AlignEnd Key="2564"/>
<AlignBegin Type="Time" Key="2565" RefId="魯昭公十二年十月" Term="魯昭公十二年十月"/>冬，十月，壬申，朔，原輿人逐絞而立公子跪，尋絞奔郊，甘簡公無子，立其弟過，過將去成景之族，成景之族賂劉獻公，丙申，殺甘悼公而立成公之孫鰌，丁酉，殺獻太子之傅，庾皮之子過，殺瑕辛于市，及宮嬖綽，王孫沒，劉州鳩，陰忌，老陽子，季平子立而不禮於南蒯，南蒯謂子仲，吾出季氏，而歸其室於公，子更其位，我以費為公臣，子仲許之，南蒯語叔仲穆子，且告之故，季悼子之卒也，叔孫昭子以再命為卿，及平子伐莒，克之，更受三命，叔仲子欲構二家，謂平子曰，三命踰父兄，非禮也，平子曰，然，故使昭子，昭子曰，叔孫氏有家禍，殺適立庶，故婼也及此，若因禍以斃之，則聞命矣，若不廢君命，則固有著矣，昭子朝而命吏曰，婼將與季氏訟，書辭無頗，季孫懼，而歸罪於叔仲子，故叔仲小，南蒯，公子憖，謀季氏，憖告公，而遂從公如晉，南蒯懼不克，以費叛如齊，子仲還及衛，聞亂，逃介而先，及郊，聞費叛，遂奔齊，南蒯之將叛也，其鄉人或知之，過之而歎，且言曰，恤恤乎，湫乎攸乎，深思而淺謀，邇身而遠志，家臣而君圖，有人矣哉，南蒯枚筮之，遇坤之比曰，黃裳元吉，以為大吉也，示子服惠伯曰，即欲有事何如，惠伯曰，吾嘗學此矣，忠信之事則可，不然必敗，外彊內溫，忠也，和以率貞，信也，故曰黃裳元吉，黃，中之色也，裳，下之飾也，元，善之長也，中不忠，不得其色，下不共，不得其飾，事不善，不得其極，外內倡和為忠，率事以信為共，供養三德為善，非此三者弗當，且夫易，不可以占險，將何事也，且可飾乎，中美能黃，上美為元，下美則裳，參成可筮，猶有闕也，筮雖吉，未也，將適費，飲鄉人酒，鄉人或歌之曰，我有圃，生之杞乎，從我者子乎，去我者鄙乎，倍其鄰者恥乎，已乎已乎，非吾黨之士乎，平子欲使昭子逐叔仲小，小聞之，不敢朝，昭子命吏謂小待政於朝，曰，吾不為怨府，楚子狩于州來，次于潁尾，使蕩侯，潘子，司馬督，囂尹，午陵，尹喜，帥師圍徐，以懼吳，楚子次于乾谿，以為之援，雨雪，王皮冠，秦復陶，翠被，豹舄，執鞭以出，僕析父從，右尹子革夕，王見之，去冠被舍鞭，與之語曰，昔我先王熊繹，與呂級，王孫牟，燮父，禽父，並事康王，四國皆有分，我獨無有，今吾使人於周，求鼎以為分，王其與我乎，對曰，與君王哉，昔我先王熊繹，辟在荊山，篳路藍縷，以處草莽，跋涉山林，以事天子，唯是桃弧棘矢，以共禦王事，齊王舅也，晉及魯衛，王母弟也，楚是以無分，而彼皆有，今周與四國，服事君王，將唯命是從，豈其愛鼎，王曰，昔我皇祖伯父昆吾，舊許是宅，今鄭人貪賴其田，而不我與我，若求之，其與我乎，對曰，與君王哉，周不愛鼎，鄭敢愛田，王曰，昔諸侯遠我而畏晉，今我大城，陳蔡不羹，賦皆千乘，子與有勞焉，諸侯其畏我乎，對曰，畏君王哉，是四國者，專足畏也，又加之以楚，敢不畏君王哉，工尹路請曰，君王命剝圭以為鏚柲，敢請命，王入視之，析父謂子革，吾子，楚國之望也，今與王言如響，國其若之何，子革曰，摩厲以須，王出，吾刃將斬矣，王出復語，左史倚相趨過，王曰，是良史也，子善視之，是能讀三墳五典，八索九丘，對曰，臣嘗問焉，昔穆王欲肆其心，周行天下，將皆必有車轍馬跡焉，祭公謀父作祈招之詩，以止王心，王是以獲沒於祗宮，臣問其詩而不知也，若問遠焉，其焉能知之，王曰，子能乎，對曰，能，其詩曰，祈招之愔愔，式昭德音，思我王度，式如玉，式如金，形民之力，而無醉飽之心，王揖而入，饋不食，寢不寐，數日不能自克，以及於難，仲尼曰，古也有志，克己復禮，仁也，信善哉，楚靈王若能如是，豈其辱於乾谿，晉伐鮮虞，因肥之役也。<AlignEnd Key="2565"/>
</doc_content>
</document>
<document filename="ChunQiuZuoZhuan_00194">
<corpus>春秋左氏傳</corpus>
<title>魯昭公十三年</title>
<doc_content>
<AlignBegin Type="Time" Key="2566" RefId="魯昭公十三年正月" Term="魯昭公十三年正月"/>春，叔弓圍費，弗克敗焉，平子怒，令見費人執之，以為囚俘，冶區夫曰，非也，若見費人，寒者衣之，飢者食之，為之令主，而共其乏困，費來如歸，南氏亡矣，民將叛之，誰與居邑，若憚之以威，懼之以怒，民疾而叛，為之聚也，若諸侯皆然，費人無歸，不親南氏，將焉入矣，平子從之，費人叛南氏，楚子之為令尹也，殺大司馬薳掩而取其室，及即位，奪薳居田，遷許而質許圍，蔡洧有寵於王，王之滅蔡也，其父死焉，王使與於守，而行申之會，越大夫戮焉，王奪鬥韋龜中犨，又奪成然邑，而使為郊尹，蔓成然故事蔡公，故薳氏之族，及薳居，許圍，蔡洧，蔓成然，皆王所不禮也，因群喪職之族，啟越大夫常壽過作亂，圍固城，克息舟城而居之，觀起之死也，其子從在蔡，事朝吳曰，今不封蔡，蔡不封矣，我請試之，以蔡公之命召子干，子皙，及郊而告之情，強與之盟，入襲蔡，蔡公將食，見之而逃，觀從使子干飲坎用牲，加書而速行，已徇於蔡曰，蔡公召二子，將納之，與之盟而遣之矣，將師而從之，蔡人聚，將執之，辭曰，失賊成軍，而殺余何益，乃釋之，朝吳曰，二三子若能死亡，則如違之，以待所濟，若求安定，則如與之，以濟所欲，且違上何適而可，眾曰與之，乃奉蔡公召二子，而盟于鄧，依陳蔡人以國，楚公子比，公子黑肱，公子棄疾，蔓成然，蔡朝吳，帥陳，楚，不羹，許，葉，之師，因四族之徒以入楚，及郊，陳蔡欲為名，故請為武軍，蔡公知之，曰欲速，且役病矣，請藩而巳，乃藩為軍，蔡公使須務牟與史猈先入，因正僕人殺大子祿，及公子罷敵，公子比為王，公子黑肱為令尹，次于魚陂，公子棄疾為司馬，先除王宮，使觀從從師于乾谿，而遂告之，且曰，先歸復所，後者劓，師及訾梁而潰，王聞群公子之死也，自投于車下，曰，人之愛其子也，亦如余乎，侍者曰，甚焉，小人老而無子，知擠于溝壑矣，王曰，余殺人子多矣，能無及此乎，右尹子革曰，請待于郊，以聽國人，王曰，眾怒不可犯也，曰，若入於大都，而乞師於諸侯，王曰，皆叛矣，曰，若亡於諸侯，以聽大國之圖君也，王曰，大福不再，祇取辱焉，然丹乃歸于楚，王沿夏，將欲入鄢，芊尹無宇之子申亥曰，吾父再奸王命，王弗誅，惠孰大焉，君不可忍，惠不可棄，吾其從王，乃求王，遇諸棘圍，以歸。<AlignEnd Key="2566"/>
<AlignBegin Type="Time" Key="2567" RefId="魯昭公十三年五月" Term="魯昭公十三年五月"/>夏，五月，癸亥，王縊于芊尹申亥氏，申亥以其二女，殉而葬之，觀從謂子干曰，不殺棄疾，雖得國，猶受禍也，子干曰，余不忍也，子玉曰，人將忍子，吾不忍俟也，乃行，國每夜駭曰，王入矣，乙卯，夜，棄疾使周走而呼曰，王至矣，國人大驚，使蔓成然走告子干，子皙曰，王至矣，國人殺君，司馬將來矣，君若早自圖也，可以無辱，眾怒如水火焉，不可為謀，又有呼而走至者曰，眾至矣，二子皆自殺，丙辰，棄疾即位，名曰熊居，葬子于于訾實，訾敖殺囚，衣之王服，而流諸漢，乃取而葬之，以靖國人，使子旗為令尹，楚師還自徐，吳人敗諸豫章，獲其五帥，平王封陳蔡，復遷邑，致群賂，施舍寬民，宥罪舉職，召觀從王曰，唯爾所欲，對曰，臣之先佐開卜，乃使為卜尹，使枝如子躬聘于鄭，且致犨櫟之田，事畢，弗致，鄭人請曰，聞諸道路，將命寡君以犨櫟，敢請命，對曰，臣未聞命，既復，王問犨櫟，降服而對曰，臣過失命未之致也，王執其手曰，子毋勤，姑歸，不穀有事，其告子也，他年，芊尹申亥以王柩告，乃改葬之，初，靈王卜曰，余尚得天下，不吉，投龜詬天而呼曰，是區區者而不余畀，余必自取之，民患王之無厭也，故從亂如歸，初，共王無，適有寵子五人，無適立焉，乃大有事于群望而祈曰，請神擇於五人者，使主社稷，乃遍以璧見於群望曰，當璧而拜者，神所立也，誰敢違之，既乃與巴姬密埋璧於大室之庭，使五人齊而長入拜，康王跨之，靈王肘加焉，子干子皙皆遠之，平王弱，抱而入，再拜，皆厭紐，鬥韋龜屬成然焉，且曰，棄禮違命，楚其危哉，子干歸，韓宣子問於叔向曰，子干其濟乎，對曰，難，宣子曰，同惡相求，如市賈焉，何難，對曰，無與同好，誰與同惡，取國有五難，有寵而無人，一也，有人而無主，二也，有主而無謀，三也，有謀而無民，四也，有民而無德，五也，子干在晉，十三年矣，晉楚之從，不聞達者，可謂無人，族盡親叛，可謂無主，無釁而動，可謂無謀，為羇終世，可謂無民，亡無愛徵，可謂無德，王虐而不忌，楚君子干涉，五難以殺舊君，誰能濟之，有楚國者，其棄疾乎，君陳蔡，城外屬焉，苛慝不作，盜賊伏隱，私欲不違，民無怨心，先神命之，國民信之，芊姓有亂，必季實立，楚之常也，獲神，一也，有民，二也，令德，三也，寵貴，四也，居常，五也，有五利以去五難，誰能害之，子干之官，則右尹也，數其貴寵，則庶子也，以神所命，則又遠之，其貴亡矣，其寵棄矣，民無懷焉，國無與焉，將何以立，宣子曰，齊桓晉文，不亦是乎，對曰，齊桓，衛姬之子也，有寵於僖，有鮑叔牙，賓須無，隰朋，以為輔佐，有莒，衛，以為外主，有國，高，以為內主，從善如流，下善齊肅，不藏賄，不從欲，施舍不倦，求善不厭，是以有國，不亦宜乎，我先君文公，狐季姬之子也，有寵於獻，好學而不貳，生十七年，有士五人，有先大夫子餘，子犯，以為腹心，有魏犨，賈佗，以為股肱，有齊，宋，秦，楚，以為外主，有欒，郤，狐，先，以為內主，亡十九年，守志彌篤，惠懷棄民，民從而與之，獻無異親，民無異望，天方相晉，將何以代文，此二君者，異於子干，共有寵子，國有奧主，無施於民，無援於外，去晉而不送，歸楚而不逆，何以冀國，晉成虒祁，諸侯朝而歸者，皆有貳心，為取郠故，晉將以諸侯來討，叔向曰，諸侯不可以不示威，乃並徵會告于吳。<AlignEnd Key="2567"/>
<AlignBegin Type="Time" Key="2568" RefId="魯昭公十三年七月" Term="魯昭公十三年七月"/>秋，晉侯會吳子干良，水道不可，吳子辭，乃還。<AlignEnd Key="2568"/>
<AlignBegin Type="Time" Key="2569" RefId="魯昭公十三年七月" Term="魯昭公十三年七月"/>七月，丙寅，治兵于邾，南甲車四千乘，羊舌鮒攝司馬，遂合諸侯于平丘，子產，子大叔，相鄭伯以會，子產以幄幕九張行，子大叔以四十，既而悔之，每舍損焉，及會亦如之，次于衛地，叔鮒求貨於衛，淫芻蕘者，衛人使屠伯饋叔向羹，與一篋錦，曰，諸侯事晉，未敢攜貳，況衛在君之宇下，而敢有異志，芻蕘者異於他日，敢請之，叔向受羹，反錦曰，晉有羊舌鮒者，瀆貨無厭，亦將及矣，為此役也，子若以君命賜之，其已，客從之，未退而禁之，晉人將尋盟，齊人不可，晉侯使叔向告劉獻公曰，抑齊人不盟，若之何，對曰，盟以厎信，君苟有信，諸侯不貳，何患焉，告之以文辭，董之以武師，雖齊不許，君庸多矣，天子之老，請帥王賦，元戎十乘，以先啟行，遲速唯君，叔向告于齊曰，諸侯求盟，已在此矣，今君弗利，寡君以為請，對曰，諸侯討貳，則有尋盟，若皆用命，何盟之尋，叔向曰，國家之敗，有事而無業，事則不經，有業而無禮，經則不序，有禮而無威，序則不共，有威而不昭，共則不明，不明棄共百事，不終所由傾覆也，是故明王之制，使諸侯歲聘以志業，間朝以講禮，再朝而會以示威，再會而盟以顯昭明，志業於好，講禮於等，示威於眾，昭明於神，自古以來，未之或失也，存亡之道，恆由是興，晉禮主盟，懼有不治，奉承齊犧，而布諸君，求終事也，君曰余必廢之，何齊之有，唯君圖之，寡君聞命矣，齊人懼，對曰，小國言之，大國制之，敢不聽從，既聞命矣，敬共以往，遲速唯君，叔向曰，諸侯有間矣，不可以不示眾，八月，辛未，治兵，建而不旆，壬申，復旆之，諸侯畏之，邾人，莒人，愬于晉曰，魯朝夕伐我，幾亡矣，我之不共，魯故之以，晉侯不見公，使叔向來辭曰，諸侯將以甲戌盟，寡君知不得事君矣，請君無勤，子服惠伯對曰，君信蠻夷之訴，以絕兄弟之國，棄周公之後，亦惟君，寡君聞命矣，叔向曰，寡君有甲車四千乘在，雖以無道，行之必可畏也，況其率道，其何敵之有，牛雖瘠，僨於豚上，其畏不死，南蒯子仲之憂，其庸可棄乎，若奉晉之眾，用諸侯之師，因邾莒杞鄫之怒，以討魯罪，間其二憂，何求而弗克，魯人懼聽命，甲戌，同盟于平丘，齊服也，令諸侯日中造于除，癸酉退朝，子產命外僕速張於除，子大叔止之，使待，明白，及夕，子產聞其未張也，使速往，乃無所張矣，及盟，子產爭承，曰，昔天子班貢，輕重以列，列尊貢重，周之制也，卑而貢重者，甸服也，鄭伯，男也，而使從公侯之貢，懼弗給也，敢以為請，諸侯靖兵，好以為事，行理之命，無月不至，貢之無藝，小國有闕，所以得罪也，諸侯脩盟存小國也，貢獻無極，亡可待也，存亡之制，將在今矣，自日中以爭，至于昏，晉人許之，既盟，子大叔咎之，曰，諸侯若討，其可瀆乎，子產曰，晉政多門，貳偷之不暇，何暇討國，不競亦陵，何國之為，公不與盟，晉人執季孫意如，以幕蒙之，使狄人守之，司鐸射懷錦奉壺飲冰，以蒲伏焉，守者御之，乃與之錦而入，晉人以平子歸，子服湫從，子產歸，未至，聞子皮卒，哭且曰，吾已無為為善矣，唯夫子知我，仲尼謂子產於是行也，足以為國基矣，詩曰，樂只君子，邦家之基，子產，君子之求樂者也，且曰，合諸侯，藝貢事，禮也，鮮虞人聞晉師之悉起也，而不警邊，且不脩備，晉荀吳自著雍以上軍侵鮮虞，及中人，驅衝競，大獲而歸， 楚之滅蔡也，靈王遷許，胡，沈，道，房，申，於荊焉，平王即位，既封陳蔡，而皆復之，禮也，隱大子之子廬，歸于蔡，��也，悼大子之子吳，歸于陳，禮也。<AlignEnd Key="2569"/>
<AlignBegin Type="Time" Key="2570" RefId="魯昭公十三年十月" Term="魯昭公十三年十月"/>冬，十月，葬蔡靈公，禮也，公如晉，荀吳謂韓宣子曰，諸侯相朝，講舊好也，執其卿而朝其君，有不好焉，不如辭之，乃使士景伯辭公于河，吳滅州來，令尹子期請伐吳，王弗許，曰，吾未撫民人，未事鬼神，未脩守備，未定國家，而用民力，敗不可悔，州來在吳，猶在楚也，子始待之，季孫猶在晉，子服惠伯私於中行穆子，曰，魯事晉何以不如夷之小國，魯，兄弟也，土地猶大，所命能具，若為夷棄之，使事齊楚，其何瘳於晉，親親與大，賞共罰否，所以為盟主也，子其圖之，諺曰，臣一主二，吾豈無大國，穆子告韓宣子，且曰，楚滅陳蔡，不能救而為夷執親，將焉用之，乃歸季孫，惠伯曰，寡君未知其罪，合諸侯而執其老，若猶有罪，死命可也，若曰無罪，而惠免之，諸侯不聞，是逃命也，何免之為，請從君惠於會，宣子患之，謂叔向曰，子能歸季孫乎，對曰不能，鮒也能乃使叔魚，叔魚見季孫曰，昔鮒也得罪於晉君，自歸於魯君，微武子之賜，不至於今，雖獲歸骨於晉，猶子則肉之，敢不盡情，歸子而不歸鮒也，聞諸吏將為子除館於西河，其若之何，且泣，平子懼，先歸，惠伯待禮。<AlignEnd Key="2570"/>
</doc_content>
</document>
<document filename="ChunQiuZuoZhuan_00195">
<corpus>春秋左氏傳</corpus>
<title>魯昭公十四年</title>
<doc_content>
<AlignBegin Type="Time" Key="2571" RefId="魯昭公十四年正月" Term="魯昭公十四年正月"/>春，意如至自晉，尊晉罪己也，尊晉罪己，禮也，南蒯之將叛也，盟費人，司徒老祁，慮癸，偽廢疾，使請於南蒯曰，臣願受盟而疾興，若以君靈不死，請侍間而盟，許之，二子因民之欲叛也，請朝眾而盟，遂劫南蒯，曰，群臣不忘其君，畏子以及今，三年聽命矣，子若弗圖，費人不忍其君，將不能畏子矣，子何所不逞欲，請送子，請期五日，遂奔齊，侍飲酒於景公，公曰，叛夫，對曰，臣欲張公室也，子韓皙曰，家臣而欲張公室，罪莫大焉，司徒老祁，慮癸來歸費，齊侯使鮑文子致之。<AlignEnd Key="2571"/>
<AlignBegin Type="Time" Key="2572" RefId="魯昭公十四年四月" Term="魯昭公十四年四月"/>夏，楚子使然丹簡上國之兵於宗丘，且撫其民，分貧振窮，長孤幼，養老疾，收介特，救災患，宥孤寡，赦罪戾，詰姦慝，舉淹滯，禮新敘舊，祿勳合親，任良物官，使屈罷簡東國之兵於召陵，亦如之，好於邊疆息，民五年，而後用師，禮也。<AlignEnd Key="2572"/>
<AlignBegin Type="Time" Key="2573" RefId="魯昭公十四年八月" Term="魯昭公十四年八月"/>秋，八月，莒著丘公卒，郊公不慼，國人弗順，欲立著丘公之弟庚與，蒲餘侯惡公子意恢，而善於庚與，郊公惡公子鐸，而善於意恢，公子鐸因蒲餘侯而與之謀，曰，爾殺意恢，我出君而納庚與，許之，楚令尹子旗有德於王，不知度與養氏比，而求無厭，王患之。<AlignEnd Key="2573"/>
<AlignBegin Type="Time" Key="2574" RefId="魯昭公十四年九月" Term="魯昭公十四年九月"/>九月，甲午，楚子殺鬥成然而滅養氏之族，使鬥辛居鄖，以無忘舊勳。<AlignEnd Key="2574"/>
<AlignBegin Type="Time" Key="2575" RefId="魯昭公十四年十二月" Term="魯昭公十四年十二月"/>冬，十二月，蒲餘侯茲夫殺莒公子意恢，郊公奔齊，公子鐸逆庚與於齊，齊隰黨，公子鉏，送之，有賂田，晉邢侯與雍子爭鄐田，久而無成，士景伯如楚，叔魚攝理，韓宣子命斷舊獄，罪在雍子，雍子納其女於叔魚，叔魚蔽罪邢侯，邢侯怒，殺叔魚，與雍子於朝，宣子問其罪於叔向，叔向曰，三人同罪，施生戮死，可也，雍子自知其罪，而賂以買直，鮒也鬻獄，邢侯專殺，其罪一也，已惡而掠美為昏，貪以敗官為墨，殺人不忘為賊，夏書曰，昏墨賊殺，皋陶之刑也，請從之，乃施邢侯，而尸雍子，與叔魚於市，仲尼曰，叔向，古之遺直也，治國制刑，不隱於親，三數叔魚之惡，不為末減，曰，義也夫，可謂直矣，平丘之會，數其賄也，以寬衛國，晉不為暴，歸魯季孫，稱其詐也，以寬魯國，晉不為虐，邢侯之獄，言其貪也，以正刑書，晉不為頗，三言而除，三惡加三利，殺親益榮，猶義也夫。<AlignEnd Key="2575"/>
</doc_content>
</document>
<document filename="ChunQiuZuoZhuan_00196">
<corpus>春秋左氏傳</corpus>
<title>魯昭公十五年</title>
<doc_content>
<AlignBegin Type="Time" Key="2576" RefId="魯昭公十五年正月" Term="魯昭公十五年正月"/>春，將禘于武公，戒百官，梓慎曰，禘之日，其有咎乎，吾見赤墨之祲，非祭祥也，喪氛也，其在蒞事乎。<AlignEnd Key="2576"/>
<AlignBegin Type="Time" Key="2577" RefId="魯昭公十五年二月" Term="魯昭公十五年二月"/>二月，癸酉，禘，叔弓蒞事，籥入而卒，去樂卒事，禮也，楚費無極害朝吳之在蔡也，欲去之，乃謂之曰，王唯信子，故處子於蔡，子亦長矣，而在下位，辱，必求之，吾助子請，又謂其上之人曰，王唯信吳，故處諸蔡，二三子莫之如也，而在其上，不亦難乎，弗圖，必及於難，夏，蔡人逐朝吳，朝吳出奔鄭，王怒曰，余唯信吳，故寘諸蔡，且微吳，吾不及此，女何故去之，無極對曰，臣豈不欲吳，然而前知其為人之異也，吳在蔡，蔡必速飛，去吳，所以翦其翼也。<AlignEnd Key="2577"/>
<AlignBegin Type="Time" Key="2578" RefId="魯昭公十五年六月" Term="魯昭公十五年六月"/>六月，乙丑，王大子壽卒。<AlignEnd Key="2578"/>
<AlignBegin Type="Time" Key="2579" RefId="魯昭公十五年八月" Term="魯昭公十五年八月"/>秋，八月，戊寅，王穆后崩，晉荀吳帥師伐鮮虞圍，鼓鼓，人或請以城叛，穆子弗許，左右曰，師徒不勤，而可以獲城，何故不為，穆子曰，吾聞諸叔向曰，好惡不愆，民知所適，事無不濟，或以吾城叛，吾所甚惡也，人以城來，吾獨何好焉，賞所甚惡，若所好何，若其弗賞，是失信也，何以庇民，力能則進，否則退，量力而行，吾不可以，欲城而邇姦，所喪滋多，使鼓人殺叛人而繕守備，圍鼓三月，鼓人或請降，使其民見曰，猶有食色，姑脩而城，軍吏曰，獲城而弗取，勤民而頓兵，何以事君，穆子曰，吾以事君也，獲一邑而教民，怠將焉用，邑邑以賈怠，不如完舊，賈怠無卒，棄舊不祥，鼓人能事其君，我亦能事吾君，率義不爽，好惡不愆，城可獲而民知義，所有死命，而無二心，不亦可乎，鼓人告食竭力盡，而後取之，克鼓而反，不戮一人，以鼓子截鞮歸。<AlignEnd Key="2579"/>
<AlignBegin Type="Time" Key="2580" RefId="魯昭公十五年十月" Term="魯昭公十五年十月"/>冬，公如晉，平丘之會故也。<AlignEnd Key="2580"/>
<AlignBegin Type="Time" Key="2581" RefId="魯昭公十五年十二月" Term="魯昭公十五年十二月"/>十二月，晉荀躒如周葬穆后，籍談為介，既葬除喪，以文伯宴，樽以魯壺，王曰，伯氏，諸侯皆有以鎮撫王室，晉獨無有，何也，文伯揖籍談對曰，諸侯之封也，皆受明器於王室，以鎮撫其社稷，故能薦彝器於王，晉居深山，戎狄之與鄰，而遠於王室，王靈不及，拜戎不暇，其何以獻器，王曰，叔氏而忘諸乎，叔父唐叔，成王之母弟也，其反無分乎，密須之鼓，與其大路，文所以大蒐也，闕鞏之甲，武所以克商也，唐叔受之，以處參虛，匡有戎狄，其後襄之二路，鏚鉞秬鬯，彤弓虎賁，文公受之，以有南陽之田，撫征東夏，非分而何，夫有勳而不廢，有績而載，奉之以土田，撫之以彝器，旌之以車服，明之以文章，子孫不忘，所謂福也，福祚之不登，叔父焉在，且昔而高祖孫伯黶司晉之典籍，以為大政，故曰籍氏，及辛有之二子董之，晉於是乎有董史，女司典之後也，何故忘之，籍談不能對，賓出，王曰，籍父其無後乎，數典而忘其祖，籍談歸以告叔向，叔向曰，王其不終乎，吾聞之，所樂必卒焉，今王樂憂，若卒以憂，不可謂終，王一歲而有三年之喪二焉，於是乎以喪賓宴，又求彝器，樂憂甚矣，且非禮也，彝器之來，嘉功之由，非由喪也，三年之喪，雖貴遂服，禮也，王雖弗遂，宴樂以早，亦非禮也，禮，王之大經也，一動而失二禮，無大經矣，言以考典，典以志經，忘經而多言，舉典將焉用之。<AlignEnd Key="2581"/>
</doc_content>
</document>
<document filename="ChunQiuZuoZhuan_00197">
<corpus>春秋左氏傳</corpus>
<title>魯昭公十六年</title>
<doc_content>
<AlignBegin Type="Time" Key="2582" RefId="魯昭公十六年正月" Term="魯昭公十六年正月"/>春，王正月，公在晉，晉人止公，不書，諱之也，齊侯伐徐，楚子聞蠻氏之亂也，與蠻子之無質也，使然丹誘戎蠻子嘉，殺之，遂取蠻氏，既而復立其子焉，禮也。<AlignEnd Key="2582"/>
<AlignBegin Type="Time" Key="2583" RefId="魯昭公十六年二月" Term="魯昭公十六年二月"/>二月，丙申，齊師至于蒲隧，徐人行成，徐子及郯人，莒人，會齊侯盟于蒲隧，賂以甲父之鼎，叔孫昭子曰，諸侯之無伯，害哉，齊君之無道也，興師而伐遠方，會之有成，而還莫之亢也，無伯也夫，詩曰，宗周既滅，靡所止戾，正大夫離居，莫知我肄，其是之謂乎。<AlignEnd Key="2583"/>
<AlignBegin Type="Time" Key="2584" RefId="魯昭公十六年二月" Term="魯昭公十六年二月"/>二月，晉韓起聘于鄭，鄭伯享之，子產戒曰，苟有位於朝，無有不共恪，孔張後至，立於客間，執政禦之，適客後，又禦之，適縣間，客從而笑之，事畢，富子諫，曰，夫大國之人，不可不慎也，幾為之笑，而不陵我，我皆有禮，夫猶鄙我，國而無禮，何以求榮，孔張失位，吾子之恥也，子產怒曰，發命之不衷，出令之不信，刑之頗類，獄之放紛，會朝之不敬，使命之不聽，取陵於大國，罷民而無功，罪及而弗知，僑之恥也，孔張，君之昆孫，子孔之後也，執政之嗣也，為嗣大夫，承命以使，周於諸侯，國人所尊，諸侯所知，立於朝而祀於家，有祿於國，有賦於軍，喪祭有職，受脤歸賑，其祭在廟，已有著位，在位數世，世守其業，而忘其所僑，焉得恥之，辟邪之人，而皆及執政，是先王無刑罰也，子寧以他規我，宣子有環，其一在鄭商，宣子謁諸鄭伯，子產弗與，曰，非官府之守器也，寡君不知，子大叔，子羽，謂子產曰，韓子亦無幾求，晉國亦未可以貳，晉國韓子，不可偷也，若屬有讒人，交鬥其間，鬼神而助之，以興其凶怒，悔之何及，吾子何愛於一環，其以取憎於大國也，盍求而與之，子產曰，吾非偷晉而有二心，將終事之，是以弗與，忠信故也，僑聞君子非無賄之難立，而無令名之患，僑聞為國非不能事大，字小之難，無禮以定其位之患，夫大國之人，令於小國，而皆獲其求，將何以給之，一共一否，為罪滋大，大國之求，無禮以斥之，何饜之有，吾且為鄙邑，則失位矣，若韓子奉命以使而求玉焉，貪淫甚矣，獨非罪乎，出一玉以起二罪，吾又失位，韓子成貪，將焉用之，且吾以玉賈罪，不亦銳乎，韓子買諸賈人，既成賈矣，商人曰，必告君大夫，韓子請諸子產曰，日起請夫環，執政弗義，弗敢復也，今買諸商人，商人曰，必以聞，敢以為請，子產對曰，昔我先君桓公，與商人皆出自周，庸次比耦，以艾殺此地，斬之蓬蒿藜藿而共處之，世有盟誓，以相信也，曰爾無我叛，我無強賈，毋或匄奪，爾有利市寶賄，我勿與知，恃此質誓，故能相保，以至于今，今吾子以好來辱，而謂敝邑強奪商人，是教敝邑背盟誓也，毋乃不可乎，吾子得玉而失諸侯，必不為也，若大國令，而共無藝，鄭鄙邑也，亦弗為也僑若獻玉，不知所成，敢私布之，韓子辭玉曰，起不敏，敢求玉以徼二罪，敢辭之。<AlignEnd Key="2584"/>
<AlignBegin Type="Time" Key="2585" RefId="魯昭公十六年四月" Term="魯昭公十六年四月"/>夏，四月，鄭六卿餞宣子於郊，宣子曰，二三君子請皆賦，起亦以知鄭志，子齹賦野有蔓草，宣子曰，孺子善哉，吾有望矣，子產賦鄭之羔裘，宣子曰，起不堪也，子大叔賦褰裳，宣子曰，起在此，敢勤子，至於他人乎，子大叔拜，宣子曰，善哉，子之言，是不有是事，其能終乎，子游賦風雨，子旗賦有女同車，子柳賦蘀兮，宣子喜曰，鄭其庶乎，二三君子，以君命貺起，賦不出鄭志，皆昵燕好也，二三君子，數世之主也，可以無懼矣，宣子皆獻馬焉，而賦我將，子產拜，使五卿皆拜，曰，吾子靖亂，敢不拜德，宣子私覲於子產，以玉與馬曰，子命起，舍夫玉，是賜我玉而免吾死也，敢藉手以拜，公至自晉，子服昭伯語季平子曰，晉之公室，其將遂卑矣，君幼弱，六卿彊而奢傲，將因是以習，習實為常，能無卑乎，平子曰，爾幼，惡識國。<AlignEnd Key="2585"/>
<AlignBegin Type="Time" Key="2586" RefId="魯昭公十六年八月" Term="魯昭公十六年八月"/>秋，八月，晉昭公卒。<AlignEnd Key="2586"/>
<AlignBegin Type="Time" Key="2587" RefId="魯昭公十六年九月" Term="魯昭公十六年九月"/>九月，大雩，旱也，鄭大旱，使屠擊，祝款，竪柎，有事於桑山，斬其木不雨，子產曰，有事於山，蓺山林也，而斬其木，其罪大矣，奪之官邑。<AlignEnd Key="2587"/>
<AlignBegin Type="Time" Key="2588" RefId="魯昭公十六年十月" Term="魯昭公十六年十月"/>冬，十月，季平子如晉，葬昭公，平子曰，子服回之言猶信，子服氏有子哉。<AlignEnd Key="2588"/>
</doc_content>
</document>
<document filename="ChunQiuZuoZhuan_00198">
<corpus>春秋左氏傳</corpus>
<title>魯昭公十七年</title>
<doc_content>
<AlignBegin Type="Time" Key="2589" RefId="魯昭公十七年正月" Term="魯昭公十七年正月"/>春，小邾穆公來朝，公與之燕，季平子賦采叔，穆公賦菁菁者莪，昭子曰，不有以國，其能久乎。<AlignEnd Key="2589"/>
<AlignBegin Type="Time" Key="2590" RefId="魯昭公十七年六月" Term="魯昭公十七年六月"/>夏，六月，甲戌，朔，日有食之，祝史請所用幣，昭子曰，日有食之，天子不舉，伐鼓於社，諸侯用幣於社，伐鼓於朝，禮也，平子禦之，曰，止也，唯正月朔，慝未作，日有食之，於是乎有伐鼓用幣，禮也，其餘則否，大史曰，在此月也，日過分而未至，三辰有災，於是乎百官降物，君不舉辟，移時樂奏鼓，祝用幣，史用辭，故夏書曰，辰不集于房，瞽奏鼓，嗇夫馳，庶人走，此月朔之謂也，當夏四月，是謂孟夏，平子弗從，昭子退曰，夫子將有異志，不君君矣。<AlignEnd Key="2590"/>
<AlignBegin Type="Time" Key="2591" RefId="魯昭公十七年七月" Term="魯昭公十七年七月"/>秋，郯子來朝，公與之宴，昭子問焉，曰，少皞氏鳥名官，何故也，郯子曰，吾祖也，我知之，昔者黃帝氏以雲紀，故為雲師而雲名，炎帝氏以火紀，故為火師而火名，共工氏以水紀，故為水師而水名，大皞氏以龍紀，故為龍師而龍名，我高祖少皞，摯之立也，鳳鳥適至，故紀於鳥，為鳥師而鳥名，鳳鳥氏歷正也，玄鳥氏司分者也，伯趙氏司至者也，青鳥氏司啟者也，丹鳥氏司閉者也，祝鳩氏司徒也，鴡鳩氏司馬也，鳲鳩氏司空也，爽鳩氏司寇也，鶻鳩氏司事也，五鳩，鳩民者也，五雉為五工正，利器用，正度量，夷民者也，九扈為九農正，扈民無淫者也，自顓頊以來，不能紀遠，乃紀於近，為民師而命以民事，則不能故也，仲尼聞之，見於郯子而學之，既而告人曰，吾聞之，天子失官，學在四夷，猶信，晉侯使屠蒯如周，請有事於雒，與三塗，萇弘謂劉子曰，客容猛，非祭也，其伐戎乎，陸渾氏甚睦於楚，必是故也，君其備之，乃警戎備。<AlignEnd Key="2591"/>
<AlignBegin Type="Time" Key="2592" RefId="魯昭公十七年九月" Term="魯昭公十七年九月"/>九月，丁卯，晉荀吳帥師，涉自棘津，使祭史先用牲于雒，陸渾人弗知，師從之，庚午，遂滅陸渾，數之以其貳於楚也，陸渾子奔楚，其眾奔甘鹿，周大獲，宣子夢文公攜荀吳，而授之陸渾，故使穆子帥師，獻俘于文宮。<AlignEnd Key="2592"/>
<AlignBegin Type="Time" Key="2593" RefId="魯昭公十七年十月" Term="魯昭公十七年十月"/>冬，有星孛于大辰，西及漢，申須曰，彗所以除舊布新也，天事恆象，今除於火，火出必布焉，諸侯其有火災乎，梓慎曰，往年吾見之，是其徵也，火出而見，今茲火出而章，必火入而伏，其居火也久矣，其與不然乎，火出，於夏為三月於商為四月，於周為五月，夏數得天，若火作，其四國當之，在宋衛陳鄭乎，宋，大辰之虛也，陳，大皞之虛也，鄭，祝融之虛也，皆火房也，星孛天漢，漢，水祥也，衛，顓頊之虛也，故為帝丘，其星為大水，水火之牡也，其以丙子若壬午作乎，水火所以合也，若火入而伏，必以壬午，不過其見之月，鄭裨灶言於子產曰，宋衛陳鄭，將同日火，若我用瓘斝玉瓚，鄭必不火，子產弗與，吳伐楚，陽匄為令尹，卜戰不吉，司馬子魚曰，我得上流，何故不吉，且楚故，司馬令龜，我請改卜，令曰，魴也，以其屬死之，楚師繼之，尚大克之，吉，戰于長岸，子魚先死，楚師繼之，大敗吳師，獲其乘舟餘皇，使隨人與後至者守之，環而塹之，及泉，盈其隧炭，陳以待命，吳公子光請於其眾曰，喪先王之乘舟，豈唯光之罪，眾亦有焉，請藉取之，以救死，眾許之，使長鬣者三人，潛伏於舟側，曰，我呼皇則對，師夜從之，三呼皆迭對，楚人從而殺之，楚師亂，吳人大敗之，取餘皇以歸。<AlignEnd Key="2593"/>
</doc_content>
</document>
<document filename="ChunQiuZuoZhuan_00199">
<corpus>春秋左氏傳</corpus>
<title>魯昭公十八年</title>
<doc_content>
<AlignBegin Type="Time" Key="2594" RefId="魯昭公十八年二月" Term="魯昭公十八年二月"/>春，王二月，乙卯，周毛得殺毛伯過而代之，萇弘曰，毛得必亡，是昆吾稔之日也，侈故之以，而毛得以濟侈於王都，不亡何待。<AlignEnd Key="2594"/>
<AlignBegin Type="Time" Key="2595" RefId="魯昭公十八年三月" Term="魯昭公十八年三月"/>三月，曹平公卒。<AlignEnd Key="2595"/>
<AlignBegin Type="Time" Key="2596" RefId="魯昭公十八年五月" Term="魯昭公十八年五月"/>夏，五月，火始昏見，丙子，風，梓慎曰，是謂融風，火之始也，七日其火作乎，戊寅，風甚，壬午，大甚，宋衛，陳，鄭，皆火，梓慎登大庭氏之庫以望之，曰，宋，衛，陳，鄭，也，數日皆來告火，裨灶曰，不用吾言，鄭又將火，鄭人請用之，子產不可，子大叔曰，寶以保民也，若有火，國幾亡，可以救亡，子何愛焉，子產曰，天道遠，人道邇，非所及也，何以知之，灶焉知天道，是亦多言矣，豈不或信，遂不與，亦不復火，鄭之未災也，里析告子產曰，將有大祥，民震動，國幾亡，吾身泯焉，弗良及也，國遷，其可乎，子產曰，雖可，吾不足以定遷矣，及火，里析死矣，未葬，子產使輿三十人遷其柩，火作，子產辭晉公子公孫于東門，使司寇出新客，禁舊客，勿出於宮，使子寬，子上，巡群屏攝至于大宮，使公孫登徙大龜，使祝史徙主祐於周廟，告於先君，使府人，庫人，各儆其事，商成公，儆司宮，出舊宮人，寘諸火所不及，司馬，司寇，列居火道，行火所焮，城下之人，伍列登城，明日，使野司寇，各保其徵，郊人助祝史除於國北，禳火于玄冥回祿，祈于四鄘，書焚室而寬其征，與之材，三日哭，國不市，使行人告於諸侯，宋衛皆如是，陳不救火，許不弔災，君子是以知陳許之先亡也。<AlignEnd Key="2596"/>
<AlignBegin Type="Time" Key="2597" RefId="魯昭公十八年六月" Term="魯昭公十八年六月"/>六月，鄅人鄅藉，稻邾人襲，鄅人將閉門，邾人羊羅，攝其首焉，遂入之，盡俘以歸，鄅子曰，余無歸矣，從帑於邾，邾莊公反鄅夫人，而舍其女。<AlignEnd Key="2597"/>
<AlignBegin Type="Time" Key="2598" RefId="魯昭公十八年七月" Term="魯昭公十八年七月"/>秋，葬曹平公，往者見周原伯魯焉，與之語，不說學，歸以語閔子馬，閔子馬曰，周其亂乎，夫必多有是說，而後及其大人，大人患失而惑，又曰，可以無學，無學不害，不害而不學，則苟而可，於是乎下陵上替，能無亂乎，夫學，殖也，不學將落，原氏其亡乎。<AlignEnd Key="2598"/>
<AlignBegin Type="Time" Key="2599" RefId="魯昭公十八年七月" Term="魯昭公十八年七月"/>七月，鄭子產為火故，大為社，祓禳於四方，振除火災，禮也，乃簡，兵大蒐，將為蒐除，子大叔之廟，在道南，其寢在道北，其庭小，過期三日，使除徒陳於道南廟北曰，子產過女，而命速除，乃毀於而鄉，子產朝，過而怒之，除者南毀，子產及衝，使從者止之，曰，毀於北方，火之作也，子產授兵登陴，子大叔曰，晉無乃討乎，子產曰，吾聞之，小國忘守則危，況有災乎，國之不可小，有備故也，既晉之邊吏讓鄭曰，鄭國有災，晉君大夫不敢寧居，卜筮走望，不愛牲玉，鄭之有災，寡君之憂也，今執事撊然授兵登陴，將以誰罪，邊人恐懼，不敢不告，子產對曰，若吾子之言，敝邑之災，君之憂也，敝邑失政，天降之災，又懼讒慝之間謀之，以啟貪人，荐為敝邑不利，以重君之憂，幸而不亡，猶可說也，不幸而亡，君雖憂之，亦無及也，鄭有他竟，望走在晉，既事晉矣，其敢有二心，楚左尹王子勝言於楚子曰，許於鄭，仇敵也，而居楚地，以不禮於鄭，晉鄭方睦，鄭若伐許，而晉助之，楚喪地矣，君盍遷許，許不專於楚，鄭方有令政，許曰，余舊國也，鄭曰，余俘邑也，葉在楚國，方城外之蔽也，土不可易，國不可小，許不可俘，讎不可啟，君其圖之，楚子說。<AlignEnd Key="2599"/>
<AlignBegin Type="Time" Key="2600" RefId="魯昭公十八年十月" Term="魯昭公十八年十月"/>冬，楚子使王子勝遷許於析，實白羽。<AlignEnd Key="2600"/>
</doc_content>
</document>
<document filename="ChunQiuZuoZhuan_00200">
<corpus>春秋左氏傳</corpus>
<title>魯昭公十九年</title>
<doc_content>
<AlignBegin Type="Time" Key="2601" RefId="魯昭公十九年正月" Term="魯昭公十九年正月"/>春，楚工尹赤遷陰于下陰，令尹子瑕城郟，叔孫昭子曰，楚不在諸侯矣，其僅自完也，以持其世而已，楚子之在蔡也，具陽封人之女奔之，生大子建，及即位，使伍奢為之師，費無極為少師，無寵焉，欲譖諸王，曰，建可室矣，王為之聘於秦，無極與逆，勸王取之，正月，楚夫人嬴氏至自秦，鄅夫人，宋向戌之女也，故向寧請師。<AlignEnd Key="2601"/>
<AlignBegin Type="Time" Key="2602" RefId="魯昭公十九年二月" Term="魯昭公十九年二月"/>二月，宋公伐邾圍蟲，三月取之，乃盡歸鄅俘。<AlignEnd Key="2602"/>
<AlignBegin Type="Time" Key="2603" RefId="魯昭公十九年四月" Term="魯昭公十九年四月"/>夏，許悼公瘧。<AlignEnd Key="2603"/>
<AlignBegin Type="Time" Key="2604" RefId="魯昭公十九年五月" Term="魯昭公十九年五月"/>五月，戊辰，飲大子止之藥，卒，大子奔晉，書曰，弒其君，君子曰，盡心力以事君，舍藥物可也，邾人，郳人，徐人，會宋公，乙亥，同盟于蟲，楚子為舟師以伐濮，費無極言於楚子曰，晉之伯也，邇於諸夏，而楚辟陋，故弗能與爭，若大城城父，而寘大子焉，以通北方，王收南方，是得天下也，王說，從之，故太子建居于城父，令尹子瑕聘于秦，拜夫人也。<AlignEnd Key="2604"/>
<AlignBegin Type="Time" Key="2605" RefId="魯昭公十九年七月" Term="魯昭公十九年七月"/>秋，齊高發帥師伐莒，莒子奔紀鄣，使孫書伐之，初，莒有婦人，莒子殺其夫，己為嫠婦，及老，託於紀鄣，紡焉以度而去之，及師至，則投諸外，或獻諸子占，子占使師夜縋而登，登者六十人，縋絕，師鼓譟，城上之人亦譟，莒共公懼，啟西門而出，七月，丙子，齊師入紀，是歲也，鄭駟偃卒，子游娶於晉大夫，生絲弱，其父兄立子瑕，子產憎其為人也，且以為不順，弗許，亦弗止，駟氏聳，他日，絲以告其舅。<AlignEnd Key="2605"/>
<AlignBegin Type="Time" Key="2606" RefId="魯昭公十九年十月" Term="魯昭公十九年十月"/>冬，晉人使以幣如鄭，問駟乞之立故，駟氏懼，駟乞欲逃，子產弗遣，請龜以卜，亦弗予，大夫謀對，子產不待而對客曰，鄭國不天，寡君之二三臣，札瘥夭昏，今又喪我先大夫偃，其子幼弱，其一二父兄，懼隊宗主，私族於謀，如立長親，寡君與其二三老曰，抑天實剝亂，是吾何知焉，諺曰，無過亂門，民有亂兵，猶憚過之，而況敢知天之所亂，今大夫將問其故，抑寡君實不敢知，其誰實知之，平丘之會，君尋舊盟曰，無或失職，若寡君之二三臣，其即世者，晉大夫而專制其位，是晉之縣鄙也，何國之為，辭客幣而報其使，晉人舍之，楚人城州來，沈尹戌曰，楚人必敗，昔吳滅州來，子旗請伐之，王曰，吾未撫吾民，今亦如之，而城州來，以挑吳，能無敗乎，侍者曰，王施舍不倦，息民五年，可謂撫之矣，戌曰，吾聞撫民者，節用於內，而樹德於外，民樂其性，而無寇讎，今宮室無量，民人日駭，勞罷死轉，忘寢與食，非撫之也，鄭大水，龍鬥于時門之外洧淵，國人請為禜焉，子產弗許，曰，我鬥，龍不我覿也，龍鬥，我獨何覿焉，禳之則彼其室也，吾無求於龍，龍亦無求於我，乃止也，令尹子瑕言蹶由於楚子曰，彼何罪，諺所謂室於怒，市於色者，楚之謂矣，舍前之忿，可也，乃歸蹶由。<AlignEnd Key="2606"/>
</doc_content>
</document>
<document filename="ChunQiuZuoZhuan_00201">
<corpus>春秋左氏傳</corpus>
<title>魯昭公二十年</title>
<doc_content>
<AlignBegin Type="Time" Key="2607" RefId="魯昭公二十年二月" Term="魯昭公二十年二月"/>春，王二月，己丑，日南至，梓慎望氛，曰，今茲宋有亂，國幾亡，三年而後弭，蔡有大喪，叔孫昭子曰，然則戴桓也，汏侈無禮，已甚，亂所在也，費無極言於楚子曰，建與伍奢，將以方城之外叛，自以為猶宋鄭也，齊晉又交輔之，將以害楚，其事集矣，王信之，問伍奢，伍奢對曰，君一過多矣，何信於讒，王執伍奢，使城父司馬奮揚殺大子，未至而使遣之。<AlignEnd Key="2607"/>
<AlignBegin Type="Time" Key="2608" RefId="魯昭公二十年三月" Term="魯昭公二十年三月"/>三月，大子建奔宋，王召奮揚，奮揚使城父人執己以至，王曰，言出於余口，入於爾耳，誰告建也，對曰，臣告之，君王命臣曰，事建如事余，臣不佞，不能苟貳，奉初以還，不忍後命，故遣之，既而悔之，亦無及，巳，王曰，而敢來，何也，對曰，使而失命，召而不來，是再奸也，逃無所入王曰，歸，從政如他日，無極曰奢之子材，若在吳必憂楚國，盍以免其父召之，彼仁必來，不然將為患，王使召之，曰，來，吾免而父，棠君尚謂其弟員曰，爾適吳，我將歸死，吾知不逮，我能死，爾能報，聞免父之命，不可以莫之奔也，親戚為戮，不可以莫之報也，奔死免父，孝也，度功而行，仁也，擇任而往，知也，知死不辟，勇也，父不可棄，名不可廢，爾其勉之，相從為愈，伍尚歸，奢聞員不來，曰，楚君大夫其旰食乎，楚人皆殺之，員如吳，言伐楚之利於州于，公子光曰，是宗為戮，而欲反其讎，不可從也，員曰，彼將有他志，余姑為之求士，而鄙以待之，乃見鱄設諸焉，而耕於鄙，宋元公無信多私而惡，華向，華定，華亥，與向寧謀曰，亡愈於死，先諸華亥，偽有疾以誘群公子，公子問之，則執之。<AlignEnd Key="2608"/>
<AlignBegin Type="Time" Key="2609" RefId="魯昭公二十年六月" Term="魯昭公二十年六月"/>夏，六月，丙申，殺公子寅，公子御戎，公子朱，公子固，公孫援，公孫丁，拘向勝，向行，於其廩，公如華氏請焉，弗許，遂劫之，癸卯，取大子欒，與母弟辰，公子地，以為質，公亦取華亥之子無慼，向寧之子羅，華定之子啟，與華氏盟以為質，衛公孟縶狎齊豹，奪之司寇與鄄，有役則反之，無則取之，公孟惡北宮喜，褚師圃，欲去之，公子朝通于襄夫人宣姜，懼而欲以作亂，故齊豹，北宮喜，褚師圃，公子朝，作亂，初，齊豹見宗魯於公孟，為驂乘焉，將作亂，而謂之曰，公孟之不善，子所知也，勿與乘，吾將殺之，對曰，吾由子事公孟，子假吾名焉，故不吾遠也，雖其不善，吾亦知之，抑以利故，不能去，是吾過也，今聞難而逃，是僭子也，子行事乎，吾將死之，以周事子，而歸死於公孟，其可也，丙辰，衛侯在平壽，公孟有事於蓋獲之門外，齊子氏帷於門外，而伏甲焉，使祝蛙寘戈於車薪，以當門，使一乘從公孟以出，使華齊御公孟，宗魯驂乘，及閎中，齊氏用戈擊公孟，宗魯以背蔽之，斷肱，以中公孟之肩，殺皆之，公聞亂，乘驅自閱門入，慶比御公，公南楚驂乘，使華寅乘貳車，及公宮，鴻騮魋駟乘于公，公載寶以出，褚師子申，遇公于馬路之衢，遂從，過齊氏，使華寅肉袒執蓋，以當其闕，齊氏射公，中南楚之背，公遂出，寅閉郭門，踰而從公，公如死鳥，析朱鉏宵從竇出，徒行從公，齊侯使公孫青聘于衛，既出，聞衛亂，使請所聘，公曰，猶在竟內，則衛君也，乃將事焉，遂從諸死鳥，請將事，辭曰，亡人不佞，失守社稷，越在草莽，吾子無所辱君命，賓曰，寡君命下臣於朝曰，阿下執事，臣不敢貳，主人曰，君若惠顧先君之好，昭臨敝邑，鎮撫其社稷，則有宗祧在，乃止衛侯，固請見之，不獲命，以其良馬見，為未致使故也，衛侯以為乘馬，賓將掫，主人辭曰，亡人之憂，不可以及，吾子草莽之中，不足以辱從者，敢辭，賓曰，寡君之下臣，君之牧圉也，若不獲扞外役，是不有寡君也，臣懼不免於戾，請以除死，親執鐸，終夕與於燎，齊氏之宰渠子，召北宮子，北官氏之宰，不與聞謀，殺渠子，遂伐齊氏，滅之，丁巳，晦，公入，與北宮喜盟于彭水之上。<AlignEnd Key="2609"/>
<AlignBegin Type="Time" Key="2610" RefId="魯昭公二十年七月" Term="魯昭公二十年七月"/>秋，七月，戊午，朔，遂盟國人。<AlignEnd Key="2610"/>
<AlignBegin Type="Time" Key="2611" RefId="魯昭公二十年八月" Term="魯昭公二十年八月"/>八月，辛亥，公子朝，褚師圃，子玉霄，子高魴，出奔晉，閏月，戊辰，殺宣姜，衛侯賜北宮喜謚曰貞子，賜析朱鉏謚曰成子，而以齊氏之墓予之，衛侯告寧于齊，且言子石，齊侯將飲酒，遍賜大夫曰，二三子之教也，苑何忌辭曰，與於青之賞，必及于其罰，在康誥曰，父子兄弟，罪不相及，況在群臣，臣敢貪君賜，以干先王，琴張聞宗魯死，將往弔之，仲尼曰，齊豹之盜，而孟縶之賊，女何弔焉，君子不食姦，不受亂，不為利疚於回，不以回待人，不蓋不義，不犯非禮，宋華向之亂，公子城，公孫忌，樂舍，司馬疆，向宜，向鄭，楚建，郳甲，出奔鄭，其徒與華氏戰于鬼閻，敗子城，子城適晉，華亥與其妻，必盥而食所質公子者，而後食，公與夫人，每日，必適華氏，食公子而後歸，華亥患之，欲歸公子，向寧曰，唯不信，故質其子，若又歸之，死無日矣，公請於華費，遂將攻華氏，對曰，臣不敢愛死，無乃求去憂而滋長乎，臣是以懼，敢不聽命，公曰，子死亡有命，余不忍其詢。<AlignEnd Key="2611"/>
<AlignBegin Type="Time" Key="2612" RefId="魯昭公二十年十月" Term="魯昭公二十年十月"/>冬，十月，公殺華向之質而攻之，戊辰，華向奔陳，華登奔吳，向寧欲殺大子，華亥曰，干君而出，又殺其子，其誰納我，且歸之有庸，使少司寇牼以歸，曰，子之齒長矣，不能事人，以三公子為質，必免，公子既入，華牼將自門行，公遽見之，執其手曰，余知而無罪也，入復而所，齊侯疥，遂痁，期而不瘳，諸侯之賓問疾者多在，梁丘據與裔款言於公曰，吾事鬼神豐，於先君有加矣，今君疾病，為諸侯憂，是祝史之罪也，諸侯不知，其謂我不敬，君盍誅於祝固史嚚，以辭賓，公說，告晏子，晏子曰，日宋之盟，屈建問范會之德於趙武，趙武曰，夫子之家事治，言於晉國，竭情無私，其祝史祭祀，陳信不愧，其家事無猜，其祝史不祈，建以語康王，康王曰，神人無怨，宜夫子之光輔五君，以為諸侯主也，公曰，據與款謂寡人能事鬼神，故欲誅于祝史，子稱是語，何故，對曰，若有德之君，外內不廢，上下無怨，動無違事，其祝史薦信，無愧心矣，是以鬼神用饗，國受其福，祝史與焉，其所以蕃祉老壽者，為信君使也，其言忠信於鬼神，其適遇淫君，外內頗邪，上下怨疾，動作辟違，從欲厭私，高臺深池，撞鍾舞女，斬刈民力，輸掠其聚，以成其違，不恤後人，暴虐淫從，肆行非度，無所還忌，不思謗讟，不憚鬼神，神怒民痛，無悛於心，其祝史薦信，是言罪也，其蓋失數美，是矯誣也，進退無辭，則虛以求媚，是以鬼神不饗其國以禍之，祝史與焉，所以夭昏孤疾者，為暴君使也，其言僭嫚於鬼神，公曰，然則若之何，對曰，不可為也，山林之木，衡鹿守之，澤之萑蒲，舟鮫守之，藪之薪蒸，虞候守之，海之鹽蜃，祈望守之，縣鄙之人，入從其政，偪介之關，暴征其私，承嗣大夫，強易其賄，布常無藝，徵斂無度，宮室日更，淫樂不違，內寵之妾，肆奪於市，外寵之臣，僭令於鄙，私欲養求，不給則應，民人苦病，夫婦皆詛，祝有益也，詛亦有損，聊攝以東，姑尤以西，其為人也，多矣，雖其善祝，豈能勝億兆人之詛，君若欲誅於祝史，脩德而後可，公說，使有司寬政，毀關，去禁，薄斂，已責。<AlignEnd Key="2612"/>
<AlignBegin Type="Time" Key="2613" RefId="魯昭公二十年十二月" Term="魯昭公二十年十二月"/>十二月，齊侯田于沛，招虞人以弓，不進，公使執之，辭曰，昔我先君之田也，旃以招大夫，弓以招士，皮冠以招虞人，臣不見皮冠，故不敢進，乃舍之仲尼曰，守道不如守官，君子同之，齊侯至自田，晏子侍于遄臺，子猶馳而造焉，公曰，唯據與我和夫，晏子對曰，據亦同也，焉得為和，公曰，和與同異乎，對曰異，和如羹焉，水火醯醢鹽梅，以烹魚肉，燀之以薪，宰夫和之，齊之以味，濟其不及，以洩其過，君子食之，以平其心，君臣亦然，君所謂可，而有否焉，臣獻其否，以成其可，君所謂否，而有可焉，臣獻其可，以去其否，是以政平而不干民無爭心，故詩曰，亦有和羹，既戒既平，鬷假無言，時靡有爭，先王之濟五味，和五聲也，以平其心，成其政也，聲亦如味，一氣，二體，三類，四物，五聲，六律，七音，八風，九歌，以相成也，清濁大小，長短疾徐，哀樂剛柔，遲速高下，出入周疏，以相濟也，君子聽之，以平其心，心平德和，故詩曰，德音不瑕，今據不然，君所謂可，據亦曰可，君所謂否，據亦曰否，若以水濟水，誰能食之，若琴瑟之專壹，誰能聽之，同之不可也如是，飲酒樂，公曰，古而無死，其樂若何，晏子對曰，古而無死，則古之樂也，君何得焉，昔爽鳩氏始居此地，季萴因之，有逢伯陵因之，蒲姑氏因之，而後大公因之，古者無死，爽鳩氏之樂，非君所願也，鄭子產有疾，謂子大叔曰，我死，子必為政，唯有德者，能以寬服民，其次莫如猛，夫火烈，民望而畏之，故鮮死焉，水懦弱，民狎而翫之，則多死焉，故寬難，疾數月而卒，大叔為政，不忍猛而寬，鄭國多盜，取人於萑苻之澤，大叔悔之，曰，吾早從夫子，不及此，興徒兵以攻萑苻之盜，盡殺之，盜少止，仲尼曰，善哉，政寬則民慢，慢則糾之以猛，猛則民殘，殘則施之以寬，寬以濟猛，猛以濟寬，政是以和，詩曰，民亦勞之，汔可小康，惠此中國，以綏四方，施之以寬也，毋從詭隨，以謹無良，式遏寇虐，慘不畏明，糾之以猛也，柔遠能邇，以定我王，平之以和也，又曰，不競不絿，不剛不柔，布政優優，百祿是遒，和之至也，及子產卒，仲尼聞之，出涕曰，古之遺愛也。<AlignEnd Key="2613"/>
</doc_content>
</document>
<document filename="ChunQiuZuoZhuan_00202">
<corpus>春秋左氏傳</corpus>
<title>魯昭公二十一年</title>
<doc_content>
<AlignBegin Type="Time" Key="2614" RefId="魯昭公二十一年三月" Term="魯昭公二十一年三月"/>春，天王將鑄無射，泠州鳩曰，王其以心疾死乎，夫樂，天子之職也，夫音，樂之輿也，而鐘，音之器也，天子省風以作樂，器以鐘之，輿以行之，小者不窕，大者不槬，則和於物，物和則嘉成，故和聲入於耳，而藏於心，心億則樂，窕則不咸，總則不容，心是以感，感實生疾，今鐘槬矣，王心弗堪，其能久乎，三月，葬蔡平公，蔡大子朱失位，位在卑，大夫送葬者，歸見昭子，昭子問蔡，故以告，昭子歎曰，蔡其亡乎，若不亡，是君也必不終，詩曰，不解于位，民之攸塈，今蔡侯始即位，而適卑，身將從之。<AlignEnd Key="2614"/>
<AlignBegin Type="Time" Key="2615" RefId="魯昭公二十一年四月" Term="魯昭公二十一年四月"/>夏，晉士鞅來聘，叔孫為政，季孫欲惡諸晉，使有司以齊鮑國歸費之禮為士鞅，士鞅怒曰，鮑國之位下，其國小，而使鞅從其牢禮，是卑敝邑也，將復諸寡君，魯人恐，加四牢焉，為十一牢，宋華費遂生華貙，華多僚，華登，貙為少司馬，多僚為御士，與貙相惡，乃譖諸公曰，貙將納亡人，亟言之，公曰，司馬以吾故，亡其良子，死亡有命，吾不可以再亡之，對曰，君若愛司馬，則如亡，死如可逃，何遠之有，公懼，使侍人召司馬之侍人宜僚，飲之酒，而使告司馬���司馬歎曰，必多僚也，吾有讒子，而弗能殺，吾又不死，抑君有命，可若何，乃與公謀，逐華貙，將使田孟諸而遣之，公飲之酒，厚酬之，賜及從者，司馬亦如之，張匄尤之，曰，必有故，使子皮承宜僚以劍而訊之，宜僚盡以告，張匄欲殺多僚，子皮曰，司馬老矣，登之謂甚，吾又重之，不如亡也。<AlignEnd Key="2615"/>
<AlignBegin Type="Time" Key="2616" RefId="魯昭公二十一年五月" Term="魯昭公二十一年五月"/>五月，丙申，子皮將見司馬而行，則遇多僚，御司馬而朝，張匄不勝其怒，遂與子皮，臼任，鄭翩，殺多僚，劫司馬以叛，而召亡人，壬寅，華向入，樂大心，豐愆，華牼，禦諸橫，華氏居盧門，以南里叛。<AlignEnd Key="2616"/>
<AlignBegin Type="Time" Key="2617" RefId="魯昭公二十一年六月" Term="魯昭公二十一年六月"/>六月，庚午，宋城舊鄘及桑林之門，而守之。<AlignEnd Key="2617"/>
<AlignBegin Type="Time" Key="2618" RefId="魯昭公二十一年七月" Term="魯昭公二十一年七月"/>秋，七月，壬午，朔，日有食之，公問於梓慎曰，是何物也，禍福何為，對曰，二至二分，日有食之，不為災，日月之行也，分同道也，至相過也，其他月則為災，陽不克也，故常為水，於是叔輒哭日食，昭子曰，子叔將死，非所哭也。<AlignEnd Key="2618"/>
<AlignBegin Type="Time" Key="2619" RefId="魯昭公二十一年八月" Term="魯昭公二十一年八月"/>八月，叔輒卒。<AlignEnd Key="2619"/>
<AlignBegin Type="Time" Key="2620" RefId="魯昭公二十一年十月" Term="魯昭公二十一年十月"/>冬，十月，華登以吳師救華氏，齊烏枝鳴戍宋，廚人濮曰，軍志有之，先人有奪人之心，後人有待其衰，盍及其勞，且未定也，伐諸，若入而固，則華氏眾矣，悔無及也，從之，丙寅，齊師，宋師，敗吳師于鴻口，獲其二帥，公子苦雂，偃州員，華登，帥其餘以敗宋師，公欲出，廚人濮曰，吾小人，可藉死而不能送亡，君請待之，乃徇曰，楊徽者，公徒也，眾從之，公自楊門見之，下而巡之，曰，國亡君死，二三子之恥也，豈專孤之罪也，齊烏枝鳴曰，用少莫如齊致死，齊致死莫如去備，彼多兵矣，請皆用劍，從之，華氏北，復即之，廚人濮以裳裹首而荷以走曰，得華登矣，遂敗華氏，于新里，翟僂新居于新里，既戰，說甲于公，而歸華姓居于公里，亦如之。<AlignEnd Key="2620"/>
<AlignBegin Type="Time" Key="2621" RefId="魯昭公二十一年十一月" Term="魯昭公二十一年十一月"/>十一月，癸未，公子城以晉師至，曹翰胡會晉荀吳，齊苑何忌，衛公子朝，救宋，丙戌，與華氏戰于赭丘，鄭翩願為鸛，其御願為鵝，子祿御公子城，莊堇為右，于犨御呂封人，華豹張匄為右，相遇，城還，華豹曰，城也，城怒，而反之，將注豹，則關矣，曰，平公之靈，尚輔相余，豹射出其間，將注，則又關矣，曰，不狎鄙，抽矢，城射之，殪，張匄抽殳而下，射之，折股，扶伏而擊之，折軫，又射之，死，干犨請一矢，城曰，余言汝於君，封曰，不死伍乘，軍之大刑也，干刑而從子，君焉用之，子速諸，乃射之，殪，大敗華氏，圍諸南里，華亥搏膺而呼，見華貙曰，吾為欒氏矣，貙曰，子無我迋，不幸而後亡，使華登如楚乞師，華貙以車十五乘，徒七十人，犯師而出，食於睢上，哭而送之，乃復入，楚薳越帥師，將逆華氏，大宰犯諫曰，諸侯唯宋事其君，今又爭國，釋君而臣是助，無乃不可乎，王曰，而告我也，後既許之矣，蔡侯朱出奔楚，費無極取貨於東國，而謂蔡人曰，朱不用命於楚，君王將立東國，若不先從王欲，楚必圍蔡，蔡人懼，出朱而立東國，朱愬于楚，楚子將討蔡，無極曰，平侯與楚有盟，故封其子，有二心，故廢之，靈王殺隱大子，其子與君同惡，德君必甚，又使立之，不亦可乎，且廢置在君，蔡無他矣，公如晉，及河鼓叛晉，晉將伐鮮虞，故辭公。<AlignEnd Key="2621"/>
</doc_content>
</document>
<document filename="ChunQiuZuoZhuan_00203">
<corpus>春秋左氏傳</corpus>
<title>魯昭公二十二年</title>
<doc_content>
<AlignBegin Type="Time" Key="2622" RefId="魯昭公二十二年二月" Term="魯昭公二十二年二月"/>春，王二月，甲子，齊北郭啟帥師伐莒，莒子將戰，苑羊牧之諫曰，齊帥賤，其求不多，不如下之，大國不可怒也，弗聽，敗齊師于壽餘，齊侯伐莒，莒子行成，司馬灶如莒蒞盟，莒子如齊蒞盟，盟于稷門之外，莒於是乎大惡其君，楚薳越使告于宋曰，寡君聞君有不令之臣，為君憂，無寧以為宗羞，寡君請受而戮之，對曰，孤不佞不能媚於父兄，以為君憂，拜命之辱，抑君臣曰戰，君曰，余必臣是助，亦唯命，人有言曰，唯亂門之無過，君若惠保敝邑，無亢不衷，以獎亂人，孤之望也，唯君圖之，楚人患之，諸侯之戍謀曰，若華氏知困而致死，楚恥無功而疾戰，非吾利也，不如出之，以為楚功，其亦能無為也，巳，救宋而除其害，又何求，乃固請出之，宋人從之，己巳，宋華亥，向寧，華定，華貙，華登，皇奄傷，省臧，士平，出奔楚，宋公使公孫忌為大司馬，邊卬為大司徒，樂祁為司馬，仲幾為左師，樂大心為右師，樂輓為大司寇，以靖國人，王子朝，賓起，有寵於景王，王與賓孟說之，欲立之，劉獻公之庶子伯蚡事單穆公，惡賓孟之為人也，願殺之，又惡王子朝之言，以為亂，願去之，賓孟適郊，見雄雞自斷其尾，問之侍者曰，自憚其犧也，遽歸告王，且曰，雞其憚為人用乎，人異於是，犧者實用人，人犧實難，己犧何害，王弗應。<AlignEnd Key="2622"/>
<AlignBegin Type="Time" Key="2623" RefId="魯昭公二十二年四月" Term="魯昭公二十二年四月"/>夏，四月，王田北山，使公卿皆從，將殺單子，劉子，王有心疾，乙丑，崩于榮錡氏，戊辰，劉子摯卒，無子，單子立劉蚡。<AlignEnd Key="2623"/>
<AlignBegin Type="Time" Key="2624" RefId="魯昭公二十二年五月" Term="魯昭公二十二年五月"/>五月，庚辰，見王，遂攻賓起，殺之，盟群王子于單氏，晉之取鼓也，既獻而反鼓子焉，又叛於鮮虞。<AlignEnd Key="2624"/>
<AlignBegin Type="Time" Key="2625" RefId="魯昭公二十二年六月" Term="魯昭公二十二年六月"/>六月，荀吳略東陽，使師偽糴者，負甲以息於昔陽之門外，遂襲鼓滅之，以鼓子鳶鞮歸，使涉佗守之，丁巳葬景王王子朝因舊官百工之喪職秩者，與靈景之族以作亂，帥郊要餞之甲，以逐劉子，壬戌，劉子奔揚，單子逆悼王于莊宮，以歸，王子還，夜取王以如莊宮，癸亥，單子出，王子還與召莊公謀曰，不殺單旗，不捷，與之重盟，必來背盟，而克者多矣，從之，樊頃子曰，非言也，必不克，遂奉王以追單子，及領，大盟而復，殺摯荒以說，劉子如劉，單子亡，乙丑，奔于平畤，群王子追之，單子殺還，姑，發，弱，鬷，延，定，稠，子朝奔京，丙寅，伐之，京人奔山，劉子入于王城，辛未，鞏簡公敗績于京，乙亥，甘平公亦敗焉，叔鞅至自京師，言王室之亂也，閔馬父曰，子朝必不克，其所與者，天所廢也，單子欲告急於晉。<AlignEnd Key="2625"/>
<AlignBegin Type="Time" Key="2626" RefId="魯昭公二十二年七月" Term="魯昭公二十二年七月"/>秋，七月，戊寅，以王如平畤，遂如圃車，次于皇，劉子如劉，單子使王子處守于王城，盟百工于平宮，辛卯，鄩肸伐皇，大敗，獲鄩肸，壬辰，焚諸王城之市。<AlignEnd Key="2626"/>
<AlignBegin Type="Time" Key="2627" RefId="魯昭公二十二年八月" Term="魯昭公二十二年八月"/>八月，辛酉，司徒醜以王師敗績于前城，百工叛，己巳，伐單氏之宮，敗焉，庚午，反伐之，辛未，伐東圉。<AlignEnd Key="2627"/>
<AlignBegin Type="Time" Key="2628" RefId="魯昭公二十二年十月" Term="魯昭公二十二年十月"/>冬，十月，丁巳，晉籍談，荀躒，帥九州之戎，及焦瑕溫原之帥，以納王于王城，庚申，單子劉蚡以王師敗績于郊前，城人敗陸渾于社。<AlignEnd Key="2628"/>
<AlignBegin Type="Time" Key="2629" RefId="魯昭公二十二年十一月" Term="魯昭公二十二年十一月"/>十一月，乙酉，王子猛卒，不成喪也，己丑，敬王即位，館于子旅氏。<AlignEnd Key="2629"/>
<AlignBegin Type="Time" Key="2630" RefId="魯昭公二十二年十二月" Term="魯昭公二十二年十二月"/>十二月，庚戌，晉籍談，荀躒，賈辛，司馬督，帥師軍于陰，于侯氏，于谿泉，次于社，王師軍于氾，于解，次于任人，閏月，晉箕遺，樂徵，右行詭，濟師，取前城，軍其東南，王師軍于京楚，辛丑，伐京，毀其西南。<AlignEnd Key="2630"/>
</doc_content>
</document>
<document filename="ChunQiuZuoZhuan_00204">
<corpus>春秋左氏傳</corpus>
<title>魯昭公二十三年</title>
<doc_content>
<AlignBegin Type="Time" Key="2631" RefId="魯昭公二十三年正月" Term="魯昭公二十三年正月"/>春，王正月，壬寅，朔，二師圍郊，癸卯，郊鄩潰，丁未，晉師在平陰，王師在澤邑，王使告間，庚戌還，邾人城翼，還，將自離姑，公孫鉏曰，魯將御我，欲自武城還，循山而南，徐鉏，丘弱，茅地，曰，道下遇雨，將不出，是不歸也，遂自離姑，武城人塞其前，斷其後之木而弗殊，邾師過之，乃推而蹙之，遂取邾師，獲鉏弱地，邾人愬于晉，晉人來討，叔孫婼如晉，晉執人之，書曰，晉人執我行人叔孫婼，言使人也，晉人使與邾大夫坐，叔孫曰，列國之卿，當小國之君，固周制也，邾又夷也，寡君之命介子服回在，請使當之，不敢廢周制故也，乃不果坐，韓宣子使邾人取其眾，將以叔孫與之，叔孫聞之，去眾與兵而朝，士彌牟謂韓宣子曰，子弗良圖，而以叔孫與其讎，叔孫必死之，魯亡叔孫，必亡邾，邾君亡國，將焉歸，子雖悔之，何及，所謂盟主，討違命也，若皆相執，焉用盟主，乃弗與，使各居一館，士伯聽其辭，而愬諸宣子，乃皆執之，士伯御叔孫，從者四人，過邾館以如吏，先歸邾子，士伯曰，以芻蕘之難，從者之病，將館子於都，叔孫旦而立，期焉，乃館諸箕，舍子服昭伯於他邑，范獻子求貨於叔孫，使請冠焉，取其冠法，而與之兩冠，曰，盡矣，為叔孫故，申豐以貨如晉，叔孫曰，見我，吾告女所行貨，見而不出，吏人之與叔孫居於箕者，請其吠狗，弗與，及將歸，殺而與之食之，叔孫所館者，雖一日，必葺其牆屋，去之如始至。<AlignEnd Key="2631"/>
<AlignBegin Type="Time" Key="2632" RefId="魯昭公二十三年四月" Term="魯昭公二十三年四月"/>夏，四月，乙酉，單子取訾，劉子取牆人，直人。<AlignEnd Key="2632"/>
<AlignBegin Type="Time" Key="2633" RefId="魯昭公二十三年六月" Term="魯昭公二十三年六月"/>六月，壬午，王子朝入于尹，癸未，尹圉誘劉佗殺之，丙戌，單子從阪道，劉子從尹道，伐尹，單子先至而敗，劉子還，己丑，召伯奐，南宮極，以成周人戍尹，庚寅，單子，劉子，樊齊，以王如劉，甲午，王子朝入于王城，次于左巷。<AlignEnd Key="2633"/>
<AlignBegin Type="Time" Key="2634" RefId="魯昭公二十三年七月" Term="魯昭公二十三年七月"/>秋，七月，戊申，鄩羅納諸莊宮，尹辛敗劉師于唐，丙辰，又敗諸鄩，甲子，尹辛取西闈，丙寅，攻蒯，蒯潰，莒子庚輿虐而好劍，苟鑄劍，必試諸人，國人患之，又將叛，齊烏存帥國人以逐之，庚輿將出，聞烏存執殳而立於道左，懼，將止死，苑羊牧之曰，君過之，烏存以力聞可矣，何必以弒君成名，遂來奔，齊人納郊公，吳人伐州來，楚薳越帥師，及諸侯之師，奔命救州來，吳人禦諸鍾離，子瑕卒，楚師熸，吳公子光曰，諸侯從於楚者眾，而皆小國也，畏楚而不獲巳，是以來，吾聞之曰，作事威克其愛，雖小必濟，胡沈之君幼而狂，陳大夫齧壯而頑，頓與許蔡疾楚政，楚令尹死，其師熸，帥賤多寵，政令不壹，七國同役而不同心，帥賤而不能整，無大威命，楚可敗也，若分師先以犯胡沈與陳，必先奔，三國敗，諸侯之師乃搖心矣，諸侯乖亂，楚必大奔，請先者去備薄威，後者敦陳整旅，吳子從之，戊辰，晦，戰于雞父，吳子以罪人三千，先犯胡沈與陳，三國爭之，吳為三軍以繫於後，中軍從王，光帥右，掩餘帥左，吳罪之人，或奔或止，三國亂，吳師擊之，三國敗，獲胡沈之君，及陳大夫，舍胡沈之囚，使奔許與蔡頓，曰，吾君死矣，師譟而從之，三國奔，楚師大奔，書曰，胡子髡，沈子逞，滅，獲陳夏齧，君臣之辭也，不言戰，楚未陳也。<AlignEnd Key="2634"/>
<AlignBegin Type="Time" Key="2635" RefId="魯昭公二十三年八月" Term="魯昭公二十三年八月"/>八月，丁酉，南宮極震，萇弘謂劉文公曰，君其勉之，先君之力可濟也，周之亡也，其三川震，今西王之大臣亦震，天棄之矣，東王必大克，楚大子建之母在，召吳人而啟之。<AlignEnd Key="2635"/>
<AlignBegin Type="Time" Key="2636" RefId="魯昭公二十三年十月" Term="魯昭公二十三年十月"/>冬，十月，甲申，吳大子諸樊入，取楚夫人，與其寶器以歸，楚司馬薳越追之，不及，將死，眾曰，請遂伐吳以徼之，薳越曰，再敗君師，死且有罪，亡君夫人，不可以莫之死也，乃縊於薳澨，公為叔孫故如晉，及河，有疾而復，楚囊瓦為令尹，城郢，沈尹戌曰，子常必亡郢，苟不能衛，城無益也，古者天子守在四夷，天子卑，守在諸侯，諸侯守在四鄰，諸侯卑，守在四竟，慎其四竟，結其四援，民狎其野，三務成功，民無內憂，而又無外懼，國焉用城，今吳是懼，而城於郢，守巳小矣，卑之不獲，能無亡乎，昔梁伯溝其公宮而民潰，民棄其上，不亡何待，夫正其疆埸，脩其土田，險其走集，親其民人，明其伍候，信其鄰國，慎其官守，守其交禮，不僭不貪，不懦不耆，完其守備，以待不虞，又何畏矣，詩曰，無念爾祖，聿脩厥德，無亦監乎，若敖蚡冒，至于武文，土不過同，慎其四竟，猶不城郢，今土數圻而郢是城，不亦難乎。<AlignEnd Key="2636"/>
</doc_content>
</document>
<document filename="ChunQiuZuoZhuan_00205">
<corpus>春秋左氏傳</corpus>
<title>魯昭公二十四年</title>
<doc_content>
<AlignBegin Type="Time" Key="2637" RefId="魯昭公二十四年正月" Term="魯昭公二十四年正月"/>春，王正月，辛丑，召簡公，南宮嚚，以甘桓公見王子朝，劉子謂萇弘曰，甘氏又往矣，對曰，何害，同德度義，大誓曰，紂有億兆夷人，亦有離德，余有亂臣十人，同心同德，此周所以興也，君其務德，無患無人，戊午，王子朝入于鄔，晉士彌牟逆叔孫于箕，叔孫使梁其脛待于門內，曰，余左顧而欬，乃殺之，右顧而笑，乃止，叔孫見士伯，士伯曰，寡君以為盟主之故，是以久子，不腆敝邑之禮，將致諸從者，使彌牟逆吾子，叔孫受禮而歸。<AlignEnd Key="2637"/>
<AlignBegin Type="Time" Key="2638" RefId="魯昭公二十四年二月" Term="魯昭公二十四年二月"/>二月，婼至自晉，尊晉也。<AlignEnd Key="2638"/>
<AlignBegin Type="Time" Key="2639" RefId="魯昭公二十四年三月" Term="魯昭公二十四年三月"/>三月，庚戌，晉侯使士景伯蒞問周故，士伯立于乾祭，而問於介眾，晉人乃辭王子朝，不納其使。<AlignEnd Key="2639"/>
<AlignBegin Type="Time" Key="2640" RefId="魯昭公二十四年五月" Term="魯昭公二十四年五月"/>夏，五月，乙未，朔，日有食之，梓慎曰，將水，昭子曰，旱也，日過分，無陽猶不克，克必甚，能無旱乎，陽不克莫，將積聚也。<AlignEnd Key="2640"/>
<AlignBegin Type="Time" Key="2641" RefId="魯昭公二十四年六月" Term="魯昭公二十四年六月"/>六月，壬申，王子朝之師，攻瑕及杏，皆潰，鄭伯如晉，子大叔相，見范獻子，獻子曰，若王室何，對曰，老夫其國家不能恤，敢及王室，抑人亦有言曰，嫠不恤其緯，而憂宗周之隕，為將及焉，今王室實蠢蠢焉，吾小國懼矣，然大國之憂也，吾儕何知焉，吾子其早圖之，詩曰，缾之罄矣，惟罍之恥，王室之不寧，晉之恥也，獻子懼，而與宣子圖之，乃徵會於諸侯，期以明年。<AlignEnd Key="2641"/>
<AlignBegin Type="Time" Key="2642" RefId="魯昭公二十四年八月" Term="魯昭公二十四年八月"/>秋，八月，大雩，旱也。<AlignEnd Key="2642"/>
<AlignBegin Type="Time" Key="2643" RefId="魯昭公二十四年十月" Term="魯昭公二十四年十月"/>冬，十月，癸酉，王子朝用成周之寶珪于河，甲戌，津人得諸河上，陰不佞以溫人南侵，拘得玉者，取其玉，將賣之，則為石，王定而獻之，與之東訾，楚子為舟師，以略吳疆，沈尹戌曰，此行也，楚必亡邑，不撫民而勞之，吳不動而速之，吳踵楚，而疆埸無備，邑能無亡乎，越大夫胥犴勞王於豫章之汭，越公子倉歸王乘舟，倉及壽夢帥師從王，王及圉陽而還，吳人踵楚，而邊人不備，遂滅巢及鍾離而還，沈尹戌曰，亡郢之始，於此在矣，王壹動而亡二姓之帥，幾如是而不及郢，詩曰，誰生厲階，至今為梗，其王之謂乎。<AlignEnd Key="2643"/>
</doc_content>
</document>
<document filename="ChunQiuZuoZhuan_00206">
<corpus>春秋左氏傳</corpus>
<title>魯昭公二十五年</title>
<doc_content>
<AlignBegin Type="Time" Key="2644" RefId="魯昭公二十五年正月" Term="魯昭公二十五年正月"/>春，叔孫婼聘于宋，桐門右師見之，語卑宋大夫，而賤司城氏，昭子告其人曰，右師其亡乎，君子貴其身，而後能及人，是以有禮，今夫子卑其大夫，而賤其宗，是賤其身也，能有禮乎，無禮必亡，宋公享昭子，賦新宮，昭子賦車轄，明日宴，飲酒樂，宋公使昭子右坐，語相泣也，樂祁佐退而告人曰，今茲君與叔孫，其皆死乎，吾聞之，哀樂而樂哀，皆喪心也，心之精爽，是謂魂魄，魂魄去之，何以能久，季公若之姊為小邾夫人，生宋元夫人，生子，以妻季平子，昭子如宋聘，且逆之，公若從，謂曹氏勿與，魯將逐之，曹氏告公，公告樂祁，樂祁曰，與之如是，魯君必出，政在季氏三世矣，魯君喪政四公矣，無民而能逞其志者，未之有也，國君是以鎮撫其民，詩曰，人之云亡，心之憂矣，魯君失民焉，焉得逞其志，靖以待命猶可，動必憂。<AlignEnd Key="2644"/>
<AlignBegin Type="Time" Key="2645" RefId="魯昭公二十五年四月" Term="魯昭公二十五年四月"/>夏，會于黃父，謀王室也，趙簡子令諸侯之大夫輸王粟，具戌人，曰，明年將納王，子大叔見趙簡子，簡子問揖讓周旋之禮焉，對曰，是儀也，非禮也，簡子曰，敢問何謂禮，對曰，吉也聞諸先大夫子產曰，夫禮，天之經也，地之義也，民之行也，天地之經，而民實則之，則天之明，因地之性，生其六氣，用其五行，氣為五味，發為五色，章為五聲，淫則昏亂，民失其性，是故為禮以奉之，為六畜，五牲，三犧，以奉五味，為九文，六采，五章，以奉五色，為九歌，八風，七音，六律，以奉五聲，為君臣上下，以則地義，為夫婦外內，以經二物，為父子，兄弟，姑姊，甥舅，昏媾，姻亞，以象天明，為政事，庸力行務，以從四時，為刑罰，威獄，使民畏忌，以類其震曜殺戮，為溫，慈，惠，和，以效天之生殖，長育，民有好惡喜怒哀樂，生于六氣，是故審則宜類，以制六志，哀有哭泣，樂有歌舞，喜有施舍，怒有戰鬥，喜生於好，怒生於惡，是故審行信令，禍福賞罰，以制死生，生，好物也，死，惡物也，好物樂也，惡物哀也，哀樂不失，乃能協于天地之性，是以長久，簡子曰，甚哉禮之大也，對曰，禮上下之紀，天地之經緯也，民之所以生也，是以先王尚之，故人之能自曲直以赴禮者，謂之成人，大不亦宜乎，簡子曰，鞅也，請終身守此言也，宋樂大心曰，我不輸粟，我於周為客，若之何使客，晉士伯曰，自踐土以來，宋何役之不會，而何盟之不同，曰，同恤王室，子焉得辟之，子奉君命以會大事，而宋背盟，無乃不可乎，右師不敢對，受牒而退，士伯告簡子曰，宋右師必亡，奉君命以使，而欲背盟以干盟主，無不祥大焉，有鴝鵒來巢，書所無也，師己曰，異哉，吾聞文武之世，童謠有之曰，鴝之鵒之，公出辱之，鴝鵒之羽，公在外野，往饋之馬，鴝鵒跦跦，公在乾侯，徵褰與襦，鴝鵒之巢，遠哉遙遙，稠父喪勞，宋父以驕，鴝鵒鴝鵒，往歌來哭，童謠有是，今鴝鵒來巢，其將及乎。<AlignEnd Key="2645"/>
<AlignBegin Type="Time" Key="2646" RefId="魯昭公二十五年九月" Term="魯昭公二十五年九月"/>秋，書再雩，旱甚也，初，季公鳥娶妻於齊，鮑文子，生甲，公鳥死，季公亥，與公思展，與公鳥之臣申夜姑，相其室，及季姒與饔人檀通，而懼，乃使其妾抶己，以示秦遄之妻，曰，公若欲使余，余不可而抶余，又訴於公甫，曰，展與夜姑將要余，秦姬以告公之，公之與公甫告平子，平子拘展於卞，而執夜姑，將殺之，公若泣而哀之，曰，殺是，是殺余也，將為之請，平子使豎勿內，日中不得請，有司逆命，公之使速殺之，故公若怨平子，季郈之雞鬥，季氏介其雞，郈氏為之金距，平子怒，益宮於郈氏，且讓之，故郈昭伯亦怨平子，臧昭伯之從弟會，為讒於臧氏，而逃於季氏，臧氏執旃，平子怒，拘臧氏老，將褅於襄公，萬者二人，其眾萬於季氏，臧孫曰，此之謂不能庸先君之廟，大夫遂怨平子，公若獻弓於公為，且與之出射於外，而謀去季氏，公為告公果，公賁，公果，公賁，使侍人僚柤告公，公寢，將以戈擊之，乃走，公曰，執之，亦無命也，懼而不出，數月不見，公不怒，又使言，公執戈以懼之，乃走，又使言，公曰，非小人之所及也，公果自言，公以告臧孫，臧孫以難，告郈孫，郈孫以可勸，告子家懿伯，懿伯曰，讒人以君徼幸，事若不克，君受其名，不可為也，舍民數世以求克，事不可必也，且政在焉，其難圖也，公退之，辭曰，臣與聞命矣，言若洩，臣不獲死，乃館於公，叔孫昭子如闞，公居於長府，九月，戊戌，伐季氏，殺公之于門，遂入之，平子登臺而請，曰，君不察臣之罪，使有司討臣以干戈，臣請待於沂上以察罪弗許，請囚于費，弗許，請以五乘亡，弗許，子家子曰，君其許之，政自之出久矣，隱民多取食焉，為之徒者眾矣，日入慝作，弗可知也，眾怒不可蓄也，蓄而弗治，將薀，薀蓄民將生心，生心同求將合，君必悔之，弗聽，郈孫曰，必殺之，公使郈孫逆孟懿子，叔孫氏之司馬鬷戾，言於其眾，曰，若之何，莫對，又曰，我家臣也，不敢知國，凡有季氏與無於我孰利，皆曰，無季氏，是無叔孫氏也，鬷戾曰，然則救諸，帥徒以往，陷西北隅以入，公徒釋甲，執冰而踞，遂逐之，孟氏使登西北隅，以望季氏，見叔孫氏之旌，以告，孟氏執郈昭伯，殺之于南門之西，遂伐公徒，子家子曰，諸臣偽劫君者，而負罪以出，君止，意如之事君也，不敢不改，公曰，余不忍也，與臧孫如墓謀，遂行，己亥，公孫于齊，次于陽州，齊侯將唁公于平陰，公先至于野井，齊侯曰，寡人之罪也，使有司待於平陰，為近故也，書曰，公孫于齊次于陽州，齊侯唁公于野井，禮也，將求於人，則先下之，禮之善物也，齊侯曰，自莒疆以西，請致千社，以待君命，寡人將帥敝賦，以從執事，唯命是聽，君之憂，寡人之憂也，公喜，子家子曰，天祿不再，天若胙君，不過周公，以魯足矣，失魯而以千社為臣，誰與之立，且齊君無信，不如早之，晉弗從，臧昭伯率從者將盟，載書曰，戮力壹心，好惡同之，信罪之有無，繾綣從公，無通外內，以公命示子家子，子家子曰，如此，吾不可以盟羈也，不佞，不能與二三子同心，而以為皆有罪，或欲通外內，且欲去君，二三子好亡而惡定，焉可同也，陷君於難，罪孰大焉，通外內而去君，君將速入，弗通何為，而何守焉，乃不與盟，昭子自闞歸，見平子，平子稽顙曰，子若我何，昭子曰，人誰不死，子以逐君成名，子孫不忘，不亦傷乎，將若子何，平子曰，苟使意如得改事君，所謂生死而肉骨也，昭子從公于齊，與公言，子家子命適公館者執之，公與昭子言於幄內，曰，將安眾而納公，公徒將殺昭子，伏諸道，左師展告公，公使昭子自鑄歸，平子有異志。<AlignEnd Key="2646"/>
<AlignBegin Type="Time" Key="2647" RefId="魯昭公二十五年十月" Term="魯昭公二十五年十月"/>冬，十月，辛酉，昭子齊於其寢，使祝宗祈死，戊辰，卒，左師展將以公乘馬而歸，公徒執之，壬申，尹文公涉于鞏，焚東訾，弗克。<AlignEnd Key="2647"/>
<AlignBegin Type="Time" Key="2648" RefId="魯昭公二十五年十一月" Term="魯昭公二十五年十一月"/>十一月，宋公元公將為公故如晉，夢大子欒即位於廟，已與平公，服而相之，旦召六卿，公曰，寡人不佞，不能事父兄，以為二三子憂，寡人之罪也，若以群子之靈，獲保首領以歿，唯是楄柎所以藉幹者，請無及先君，仲幾對曰，君若以社稷之故，私降昵宴，群臣弗敢知，若夫宋國之法，死生之度，先君有命矣，群臣以死守之，弗敢失隊，臣之失職，常刑不赦，臣不忍其死，君命祗辱，宋公遂行，己亥，卒于曲棘。<AlignEnd Key="2648"/>
<AlignBegin Type="Time" Key="2649" RefId="魯昭公二十五年十二月" Term="魯昭公二十五年十二月"/>十二月，庚辰，齊侯圍鄆，初，臧昭伯如晉，臧會竊其寶龜僂句，以卜為信與僭，僭吉，臧氏老將如晉問，會請往，昭伯問家故，盡對，及內子與母弟叔孫，則不對，再三問，不對，歸，及郊，會逆，問，又如初，至，次於外而察之，皆無之，執而戮之，逸奔郈，郈魴假使為賈正焉，計於季氏，臧氏使五人，以戈楯伏諸桐汝之閭，會出逐之，反奔，執諸季氏中門之外，平子怒曰，何故以兵入吾門，拘臧氏老，季臧有惡，及昭伯從公，平子立臧會，會曰，僂句不余欺也，楚子使薳射城州屈，復茄人焉，城丘皇，遷訾人焉，使熊相禖郭巢，季然郭卷，子大叔聞之，曰，楚王將死矣，使民不安其土，民必憂，憂將及王，弗能久矣。<AlignEnd Key="2649"/>
</doc_content>
</document>
<document filename="ChunQiuZuoZhuan_00207">
<corpus>春秋左氏傳</corpus>
<title>魯昭公二十六年</title>
<doc_content>
<AlignBegin Type="Time" Key="2650" RefId="魯昭公二十六年正月" Term="魯昭公二十六年正月"/>春，王正月，庚申，齊侯取鄆，葬宋元公，如先君，禮也。<AlignEnd Key="2650"/>
<AlignBegin Type="Time" Key="2651" RefId="魯昭公二十六年三月" Term="魯昭公二十六年三月"/>三月，公至自齊，處于鄆，言魯地也。<AlignEnd Key="2651"/>
<AlignBegin Type="Time" Key="2652" RefId="魯昭公二十六年四月" Term="魯昭公二十六年四月"/>夏，齊侯將納公，命無受魯貨，申豐從女賈，以幣錦二兩，縛一如瑱，適齊師，謂子猶之人高齮，能貨子猶，為高氏後，粟五千庾，高齮以錦示子猶，子猶欲之，齮曰，魯人買之，百兩一布，以道之不通，先入幣財，子猶受之，言於齊侯曰，群臣不盡力于魯君者，非不能事君也，然據有異焉，宋元公為魯君如晉，卒於曲棘，叔孫昭子求納其君，無疾而死，不知天之棄魯耶，抑魯君有罪於鬼神，故及此也，君若待于曲棘，使群臣從魯君以卜焉，若可，師有濟也，君而繼之，茲無敵矣，若其無成，君無辱焉，齊侯從之，使公子鉏帥師從公成大夫，公孫朝謂平子曰，有都以衛國也，請我受師，許之，請納質，弗許，曰，信女足矣，告於齊師曰，孟氏，魯之敝室也，用成已甚，弗能忍也，請息肩于齊，齊師圍成，成人伐齊師之飲馬于淄者，曰，將以厭眾，魯成備而後告，曰，不勝眾，師及齊師戰于炊鼻，齊子淵捷從洩聲子，射之中楯瓦，繇朐汏，輈匕入者三寸，聲子射其馬，斬鞅，殪，改駕人以為鬷戾也，而助之，子車曰，齊人也，將擊子車，子車射之，殪，其御曰，又之，子車曰，眾可懼也，而不可怒也，子囊帶從野洩，叱之，洩曰，軍無私怒，報乃私也，將亢子，又叱之，亦叱之，冉豎射陳武子，中手，失弓而罵，以告平子曰，有君子白皙，鬒鬚眉，甚口，平子曰，必子彊也，無乃亢諸，對曰，謂之君子，何敢亢之，林雍羞為顏鳴右，下，苑何忌取其耳，顏鳴去之，苑子之御曰，視下顧，苑子刜林雍，斷其足，鑋而乘於他車以歸，顏鳴三入齊師，呼曰，林雍乘。<AlignEnd Key="2652"/>
<AlignBegin Type="Time" Key="2653" RefId="魯昭公二十六年四月" Term="魯昭公二十六年四月"/>四月，單子如晉告急。<AlignEnd Key="2653"/>
<AlignBegin Type="Time" Key="2654" RefId="魯昭公二十六年五月" Term="魯昭公二十六年五月"/>五月，戊午，劉人敗王城之師于尸氏，戊辰，王城人，劉人，戰于施谷，劉師敗績。<AlignEnd Key="2654"/>
<AlignBegin Type="Time" Key="2655" RefId="魯昭公二十六年七月" Term="魯昭公二十六年七月"/>秋，盟于剸陵，謀納公也。<AlignEnd Key="2655"/>
<AlignBegin Type="Time" Key="2656" RefId="魯昭公二十六年七月" Term="魯昭公二十六年七月"/>七月，己巳，劉子以王出，庚午，次于渠，王城人焚劉，丙子，王宿于褚氏，丁丑，王次于萑谷，庚辰，王入于胥靡，辛巳，王次于滑，晉知躒，趙鞅，帥師納王，使汝寬守關塞。<AlignEnd Key="2656"/>
<AlignBegin Type="Time" Key="2657" RefId="魯昭公二十六年九月" Term="魯昭公二十六年九月"/>九月，楚平王卒，令尹子常欲立子西，曰，大子壬弱，其母非適也，王子建實聘之，子西長而好善，立長則順，建善則治，王順國治，可不務乎，子西怒曰，是亂國而惡君王也，國有外援，不可瀆也，王有適嗣，不可亂也，敗親速讎亂嗣不祥，我受其名，賂吾以天下，吾滋不從也，楚國何為，必殺令尹，令尹懼，乃立昭王。<AlignEnd Key="2657"/>
<AlignBegin Type="Time" Key="2658" RefId="魯昭公二十六年十月" Term="魯昭公二十六年十月"/>冬，十月，丙申，王起師于滑，辛丑，在郊，遂次于尸。<AlignEnd Key="2658"/>
<AlignBegin Type="Time" Key="2659" RefId="魯昭公二十六年十一月" Term="魯昭公二十六年十一月"/>十一月，辛酉，晉師克鞏，召伯盈逐王子朝，王子朝及召氏之族，毛氏得，尹氏固，南宮嚚，奉周之典籍，以奔楚，陰忌奔莒以叛，召伯逆王于尸，及劉子單子盟，遂軍圉澤，次于隄上，癸酉，王入于成周，甲戌，盟于襄宮，晉師成公般戍周而還。<AlignEnd Key="2659"/>
<AlignBegin Type="Time" Key="2660" RefId="魯昭公二十六年十二月" Term="魯昭公二十六年十二月"/>十二月，癸未，王入于莊宮，王子朝使告于諸侯曰，昔武王克殷，成王靖四方，康王息民，並建母弟，以蕃屏周，亦曰，吾無專享文武之功，且為後人之迷敗傾覆，而溺入于難，則振救之，至于夷王，王愆于厥身，諸侯莫不並走其望，以祈王身，至于厲王，王心戾虐，萬民弗忍，居王于彘，諸侯釋位，以間王政，宣王有志，而後效官，至于幽王，天不弔周，王昏不若，用愆厥位，攜王奸命，諸侯替之，而建王嗣，用遷郟鄏，則是兄弟之能用力於王室也，至于惠王，天不靖周，生頹禍心，施于叔帶，惠襄辟難，越去王都，則有晉鄭，咸黜不端，以綏定王家，則是兄弟之能率先王之命也，在定王六年，秦人降妖，曰，周其有髭王，亦克能脩其職，諸侯服享，二世共職，王室其有間王位，諸侯不圖，而受其亂災，至于靈王，生而有髭，王甚神聖，無惡於諸侯，靈王景王，克終其世，今王室亂，單旗，劉狄，剝亂天下，壹行不若，謂先王何常之有，唯余心所命，其誰敢請之，帥群不弔之人，以行亂于王室，侵欲無厭，規求無度，貫瀆鬼神，慢棄刑法，倍奸齊盟，傲很威儀，矯誣先王，晉為不道，是攝是贊，思肆其罔極，茲不穀震盪播越，竄在荊蠻，未有攸厎，若我一二兄弟甥舅，獎順天法，無助狡猾，以從先王之命，毋速天罰，赦圖不穀，則所願也，敢盡布其腹心，及先王之經，而諸侯實深圖之，昔先王之命曰，王后無適，則擇立長，年鈞以德，德鈞以卜，王不立愛，公卿無私，古之制也，穆后及大子壽，早天即世，單劉贊私立少，以間先王，亦唯伯仲叔季圖之，閔馬父聞子朝之辭曰，文辭以行禮也，子朝干景之命，遠晉之大，以專其志，無禮甚矣，文辭何為，齊有彗星，齊侯使禳之，晏子曰，無益也，祇取誣焉，天道不諂不貳，其命若之何，禳之，且天之有彗也，以除穢也，君無穢德，又何禳焉，若德之穢，禳之何損，詩曰，惟此文王，小心翼翼，昭事上帝，聿懷多福，厥德不回，以受方國，君無違德，方國將至，何患於彗，詩曰，我無所監，夏后及商，用亂之故，民卒流亡，若德回亂，民將流亡，祝史之為，無能補也，公說，乃止，齊侯與晏子坐于路寢，公歎曰，美哉室，其誰有此乎，晏子曰，敢問何謂也，公曰，吾以為在德，對曰，如君之言，其陳氏乎，陳氏雖無大德，而有施於民，豆區釜鍾之數，其取之公也薄，其施之民也厚，公厚斂焉，陳氏厚施焉，民歸之矣，詩曰，雖無德與女，式歌且舞，陳氏之施，民歌舞之矣，後世若少惰陳氏而不亡，則國其國也已，公曰，善哉，是可若何，對曰，唯禮可以已之，在禮家施不及國，民不遷晨，不移工，賈不變士，不濫官，不滔大夫，不收公利，公曰，善哉，我不能矣，吾今而後知禮之可以為國也，對曰，禮之可以為國也久矣，與天地並，君令臣共，父慈子孝，兄愛弟敬，夫和妻柔，姑慈婦聽，禮也，君令而不違，臣共而不貳，父慈而教，子孝而箴，兄愛而友，弟敬而順，夫和而義，妻柔而正，姑慈而從，婦聽而婉，禮之善物也，公曰善哉，寡人今而後聞此，禮之上也，對曰，先王所稟於天地，以為其民也，是以先王上之。<AlignEnd Key="2660"/>
</doc_content>
</document>
<document filename="ChunQiuZuoZhuan_00208">
<corpus>春秋左氏傳</corpus>
<title>魯昭公二十七年</title>
<doc_content>
<AlignBegin Type="Time" Key="2661" RefId="魯昭公二十七年正月" Term="魯昭公二十七年正月"/>春，公如齊，公至自齊，處于鄆，言在外也，吳子欲因楚喪而伐之，使公子掩餘，公子燭庸，帥師圍潛，使延州來季子聘于上國，遂聘于晉，以觀諸侯，楚莠尹然，工尹麇，帥師救潛，左司馬沈尹戌，帥都君子與王馬之屬，以濟師，與吳師遇于窮，令尹子常以舟師及沙汭而還，左尹郤宛，工尹壽，帥師至于潛，吳師不能退，吳公子光曰，此時也，弗可失也，告鱄設諸曰，上國有言曰，不索何獲，我王嗣也，吾欲求之，事若克，季子雖至，不吾廢也，鱄設諸曰，王可弒也，母老子弱，是無若我何，光曰，我爾身也。<AlignEnd Key="2661"/>
<AlignBegin Type="Time" Key="2662" RefId="魯昭公二十七年四月" Term="魯昭公二十七年四月"/>夏，四月，光伏甲於堀室而享王，王使甲坐於道，及其門，門階戶席，皆王親也，夾之以鈹，羞者獻體改服於門外，執羞者坐行而入，執鈹者夾承之，及體以相授也，光偽足疾，入于堀室，鱄設諸寘劍於魚中以進，抽劍刺王，鈹交於胸，遂弒王，闔廬以其子為卿，季子至曰，苟先君無廢祀，民人無廢主，社稷有奉，國家無傾，乃吾君也，吾誰敢怨，哀死事生，以待天命，非我生亂，立者從之，先人之道也，復命哭墓，復位而待，吳公子掩餘奔徐，公子燭庸奔鍾吾，楚師聞吳亂而還，郤宛直而和，國人說之，鄢將師為右領，與費無極比而惡之，令尹子常賄而信讒，無極譖郤宛焉，謂子常曰，子惡欲飲子酒，又謂子惡，令尹欲飲酒於子氏，子惡曰，我賤人也，不足以辱令尹，令尹將必來辱，為惠巳甚，吾無以酬之，若何，無極曰，令尹好甲兵，子出之，吾擇焉，取五甲五兵，曰，寘諸門，令尹至，必觀之，而從以酬之，及饗日，帷諸門左，無極謂令尹曰，吾幾禍子，子惡將為子不利，甲在門矣，子必無往，且此役也，吳可以得志，子惡取賂焉而還，又誤群帥，使退其師，曰，乘亂不祥，吳乘我喪，我乘其亂，不亦可乎，令尹使視郤氏，則有甲焉，不往，召鄢將師而告之，將師退，遂令攻郤氏，且爇之，子惡聞之，遂自殺也，國人弗爇，令曰，不爇郤氏，與之同罪，或取一編菅焉，或取一秉稈焉，國人投之，遂弗爇也，令尹炮之，盡滅郤氏之族黨，殺陽令終，與其弟完，及佗，與晉，陳，及其子弟，晉陳之族，呼於國曰，鄢氏費氏，自以為王，專禍楚國，弱寡王室，蒙王與令尹，以自利也，令尹盡信之矣，國將如何，令尹病之。<AlignEnd Key="2662"/>
<AlignBegin Type="Time" Key="2663" RefId="魯昭公二十七年七月" Term="魯昭公二十七年七月"/>秋，會于扈，令成周，且謀納公也，宋衛皆利納公，固請之，范獻子取貨於季孫，謂司城子梁與北宮貞子曰，季孫未知其罪，而君伐之，請囚請亡，於是乎不獲，君又弗克，而自出也，夫豈無備而能出君乎，季氏之復，天救之也，休公徒之怒，而啟叔孫氏之心，不然，豈其伐人而說甲執冰以游，叔孫氏懼禍之濫，而自同於季氏，天之道也，魯君守齊，三年而無成，季氏甚得其民，淮夷與之，有十年之備，有齊楚之援，有天之贊，有民之助，有堅守之心，有列國之權，而弗敢宣也，事君如在國，故鞅以為難，二子皆圖國者也，而欲納魯君，鞅之願也，請從二子以圍魯，無成，死之，二子懼，皆辭，乃辭小國，而以難復，孟懿子陽虎伐鄆，鄆人將戰，子家子曰，天命不慆久矣，使君亡者，必此眾也，天既禍之，而自福也，不亦難乎，猶有鬼神，此必敗也，嗚呼，為無望也夫，其死於此乎，公使子家子如晉，公徒敗于且知，楚郤宛之難，國言未已，進胙者莫不謗令尹，沈尹戌言於子常曰，夫左尹與中廄尹，莫知其罪，而子殺之，以興謗讟，至于今不已，戌也惑之，仁者殺人以掩謗，猶弗為也，今吾子殺人以興謗，而弗圖，不亦異乎，夫無極，楚之讒人也，民莫不知，去朝吳，出蔡侯宋，喪太子建，殺連尹奢，屏王之耳目，使不聰明，不然，平王之溫惠共儉，有過成莊，無不及焉，所以不獲諸侯，邇無及也，今又殺三不辜，以興大謗，幾及子矣，子而不圖，將焉用之，夫鄢將師矯子之命，以滅三族，國之良也，而不愆位，吳新有君，疆埸日駭，楚國若有大事，子其危哉，知者除讒以自安也，今子愛讒以自危也，甚矣其惑也，子常曰，是瓦之罪，敢不良圖。<AlignEnd Key="2663"/>
<AlignBegin Type="Time" Key="2664" RefId="魯昭公二十七年九月" Term="魯昭公二十七年九月"/>九月，己未，子常殺費無極與鄢將師，盡滅其族，以說于國，謗言乃止。<AlignEnd Key="2664"/>
<AlignBegin Type="Time" Key="2665" RefId="魯昭公二十七年十月" Term="魯昭公二十七年十月"/>冬，公如齊，齊侯請饗之子家子曰，朝夕立於其朝，又何饗焉，其飲酒也，乃飲酒，使宰獻而請安，子仲之子曰重，為齊侯夫人，曰，請使重見，子家子乃以君出。<AlignEnd Key="2665"/>
<AlignBegin Type="Time" Key="2666" RefId="魯昭公二十七年十二月" Term="魯昭公二十七年十二月"/>十二月，晉籍秦致諸侯之戍于周，魯人辭以難。<AlignEnd Key="2666"/>
</doc_content>
</document>
<document filename="ChunQiuZuoZhuan_00209">
<corpus>春秋左氏傳</corpus>
<title>魯昭公二十八年</title>
<doc_content>
<AlignBegin Type="Time" Key="2667" RefId="魯昭公二十八年正月" Term="魯昭公二十八年正月"/>春，公如晉，將如乾侯，子家子曰，有求於人，而即其安，人孰矜之，其造於竟，弗聽，使請逆於晉，晉人曰，天禍魯國，君淹恤在外，君亦不使一個，辱在寡人，而即安於甥舅，其亦使逆君，使公復于竟而後逆之，晉祁勝與鄔臧通室，祁盈將執之，訪於司馬叔游，叔游曰，鄭書有之，惡直醜正，實蕃有徒，無道立矣，子懼不免，詩曰，民之多辟，無自立辟，姑已若何，盈曰，祁氏私有討，國何有焉，遂執之，祁勝賂荀躒，荀躒為之言於晉侯，晉侯執祁盈，祁盈之臣曰，鈞將皆死，憖使吾君聞勝與臧之死也以為快，乃殺之。<AlignEnd Key="2667"/>
<AlignBegin Type="Time" Key="2668" RefId="魯昭公二十八年六月" Term="魯昭公二十八年六月"/>夏，六月，晉殺祁盈及楊食我，食我，祁盈之黨也，而助亂，故殺之，遂滅祁氏，羊舌氏，初，叔向欲娶於申公巫臣氏，其母欲娶其黨，叔向曰，吾母多而庶鮮，吾懲舅氏矣，其母曰，子靈之妻，殺三夫，一君，一子，而亡一國，兩卿矣，可無懲乎，吾聞之，甚美必有甚惡，是鄭穆少妃，姚子之子，子貉之妹也，子貉早死無後，而天鍾美於是，將必以是，大有敗也，昔有仍氏生女，黰黑，而甚美，光可以鑑，名曰玄妻，樂正后夔取之，生伯封，實有豕心，貪惏無饜，忿纇無期，謂之封豕，有窮后羿滅之，夔是以不祀，且三代之亡，共子之廢，皆是物也，女何以為哉，夫有尤物，足以移人，苟非德義，則必有禍，叔向懼，不敢取，平公強使取之，生伯石，伯石始生，子容之母走謁諸姑，曰，長叔姒生男，姑視之，及堂，聞其聲而還，曰，是豺狼之聲也，狼子野心，非是，莫喪羊舌氏矣，遂弗視。<AlignEnd Key="2668"/>
<AlignBegin Type="Time" Key="2669" RefId="魯昭公二十八年七月" Term="魯昭公二十八年七月"/>秋，晉韓宣子卒，魏獻子為政，分祁氏之田，以為七縣，分羊舌氏之田，以為三縣，司馬彌牟為鄔大夫，賈辛為祁大夫，司馬烏為平陵大夫，魏戊為梗陽大夫，知徐吾為塗水大夫，韓固為馬首大夫，孟丙為盂大夫，樂霄為銅鞮大夫，趙朝為平陽大夫，僚安為楊氏大夫，謂賈辛，司馬烏，為有力於王室，故舉之，謂知徐吾，趙朝，韓固，魏戊，餘子之不失職，能守業者也，其四人者，皆受縣而後見於魏子，以賢舉也，魏子謂成鱄，吾與戊也縣，人其以我為黨乎，對曰，何也，戊之為人也，遠不忘君，近不偪同，居利思義，在約思純，有守心而無淫行，雖與之縣不亦可乎，昔武王克商，光有天下，其兄弟之國者，十有五人，姬姓之國者，四十人，皆舉親也，夫舉無他，唯善所在，親疏一也，詩曰，唯此文王，帝度其心，莫其德音，其德克明，克明克類，克長克君，王此大國，克順克比，比于文王，其德靡悔，既受帝祉，施于孫子，心能制義曰度，德正應和曰莫，照臨四方曰明，勤施無私曰類，教誨不倦曰長，賞慶刑威曰君，慈和遍服曰順，擇善而從之曰比，經緯天地曰文，九德不愆，作事無悔，故襲天祿，子孫賴之，主之舉也，近文德矣，所及其遠哉，賈辛將適其縣，見於魏子，魏子曰，辛來，昔叔向適鄭，鬷蔑惡欲觀叔向，從使之收器者，而往立於堂下，一言而善，叔向將飲酒，聞之曰，必鬷明也，下執其手，以上曰，昔賈大夫惡，娶妻而美，三年不言不笑，御以如皋，射雉獲之，其妻始笑而言，賈大夫曰，才之不可以已，我不能射，女遂不言不笑夫，今子少不颺，子若無言，吾幾失子矣，言不可以已也如是，遂如故知，今女有力於王室，吾是以舉女，行乎敬之哉，毋墮乃力，仲尼聞魏子之舉也，以為義，曰，近不失親，遠不失舉，可謂義矣，又聞其命賈辛也，以為忠，詩曰，永言配命，自求多福，忠也，魏子之舉也，義其命也，忠其長有後於晉國乎。<AlignEnd Key="2669"/>
<AlignBegin Type="Time" Key="2670" RefId="魯昭公二十八年十月" Term="魯昭公二十八年十月"/>冬，梗陽人有獄，魏戊不能斷，以獄上其大宗，賂以女樂，魏子將受之，魏戊謂閻沒女寬曰，主以不賄，聞於諸侯，若受梗陽，人賄莫甚焉，吾子必諫，皆許諾，退朝待於庭，饋入召之，比置三歎，既食使坐，魏子曰，吾聞諸伯叔諺曰，唯食忘憂，吾子置食之間，三歎何也，同辭而對曰，或賜二小人酒，不夕食，饋之始至，恐其不足，是以歎，中置自咎曰，豈將軍食之，而有不足，是以再歎，及饋之畢，願以小人之腹，為君子之心，屬厭而已，獻子辭梗陽人。<AlignEnd Key="2670"/>
</doc_content>
</document>
<document filename="ChunQiuZuoZhuan_00210">
<corpus>春秋左氏傳</corpus>
<title>魯昭公二十九年</title>
<doc_content>
<AlignBegin Type="Time" Key="2671" RefId="魯昭公二十九年正月" Term="魯昭公二十九年正月"/>春，公至自乾侯，處于鄆，齊侯使高張來唁公，稱主君，子家子曰，齊卑君矣，君祇辱焉，公如乾侯。<AlignEnd Key="2671"/>
<AlignBegin Type="Time" Key="2672" RefId="魯昭公二十九年三月" Term="魯昭公二十九年三月"/>三月，己卯，京師殺召伯盈，尹氏固，及原伯魯之子，尹固之復也，有婦人遇之周郊，尤之曰，處則勸人為禍，行則數日而反，是夫也，其過三歲乎。<AlignEnd Key="2672"/>
<AlignBegin Type="Time" Key="2673" RefId="魯昭公二十九年五月" Term="魯昭公二十九年五月"/>夏，五月，庚寅，王子趙車入于鄻以叛，陰不佞敗之，平子每歲賈馬，具從者之衣屨，而歸之于乾侯，公執歸馬者賣之，乃不歸馬，衛侯來獻其乘馬，曰啟服，塹而死，公將為之櫝，子家子曰，從者病矣，請以食之，乃以幃裹之，公賜公衍羔裘，使獻龍輔於齊侯，遂入羔裘，齊侯喜，與之陽穀，公衍，公為，之生也，其母偕出，公衍先生，公為之母曰，相與偕出，請相與偕告，三日，公為生，其母先以告，公為為兄，公私喜於陽穀，而思於魯，曰，務人為此，禍也，且後生而為兄，其誣也久矣，乃黜之而以公，衍為大子。<AlignEnd Key="2673"/>
<AlignBegin Type="Time" Key="2674" RefId="魯昭公二十九年七月" Term="魯昭公二十九年七月"/>秋，龍見于絳郊，魏獻子問於蔡墨曰，吾聞之，蟲莫知於龍，以其不生得也，謂之知，信乎，對曰，人實不知，非龍實知，古者畜龍，故國有豢龍氏，有御龍氏，獻子曰，是二氏者，吾亦聞之，而知其故，是何謂也，對曰，昔有飂叔安有裔子，曰董父實，甚好龍，能求其耆欲以飲食之，龍多歸之，乃擾畜龍以服事帝舜，帝賜之姓，曰董氏，曰豢龍，封諸鬷川，鬷夷氏其後也，故帝舜氏世有畜龍，及有夏孔甲，擾于有帝，帝賜之乘龍，河漢各二，各有雌雄，孔甲不能食，而未獲豢龍氏，有陶唐氏既衰，其後有劉累學擾龍于豢龍氏，以事孔甲，能飲食之，夏后嘉之，賜氏曰御龍，以更豕韋之後，龍一雌死，潛醢以食，夏后，夏后饗之，既而使求之，懼而遷于魯縣，范氏其後也，獻子曰，今何故無之，對曰，夫物物有其官，官脩其方，朝夕思之，一日失職，則死及之，失官不食，官宿其業，其物乃至，若泯棄之，物乃坻伏，鬱湮不育，故有五行之官，是謂五官，實列受氏姓，封為上公，祀為貴神，社稷五祀，是尊是奉，木正曰句芒，火正曰祝融，金正曰蓐收，水正曰玄冥，土正曰后土，龍，水物也，水官棄矣，故龍不生得，不然，周易有之，在乾之姤曰，潛龍勿用，其同人曰，見龍在田，其大有曰，飛龍在天，其夬曰，亢龍有悔，其坤曰，見群龍無首，吉，坤之剝曰，龍戰于野，若不朝夕見，誰能物之，獻子曰，社稷五祀，誰氏之五官也，對曰，少皞氏有四叔，曰重，曰該，曰脩，曰熙，實能金木及水，使重為句芒，該為蓐收，脩及熙為玄冥，世不失職，遂濟窮桑，此其三祀也，顓頊氏有子曰犁，為祝融，共工氏有子曰句龍，為后土，此其二祀也，后土為社，稷，田正也，有烈山氏之子曰柱，為稷，自夏以上祀之，周棄亦為稷，自商以來祀之。<AlignEnd Key="2674"/>
<AlignBegin Type="Time" Key="2675" RefId="魯昭公二十九年十月" Term="魯昭公二十九年十月"/>冬，晉趙鞅，荀寅，帥師城汝濱，遂賦晉國一鼓鐵，以鑄刑鼎，著范宣子所謂刑書焉，仲尼曰，晉其亡乎，失其度矣，夫晉國將守唐叔之所受法度，以經緯其民，卿大夫以序守之，民是以能尊其貴，貴是以能守其業，貴賤不愆，所謂度也，文公是以作執秩之官，為被廬之法，以為盟主，今棄是度也，而為刑鼎，民在鼎矣，何以尊貴，貴何業之守，貴賤無序，何以為國，且夫宣子之刑，夷之蒐也，晉國之亂制也，若之何以為法，蔡史墨曰，范氏，中行氏，其亡乎，中行寅為下卿，而干上令，擅作刑器，以為國法，是法姦也，又加范氏，焉易之，亡也，其及趙氏，趙孟與焉，然不得已，若德可以免。<AlignEnd Key="2675"/>
</doc_content>
</document>
<document filename="ChunQiuZuoZhuan_00211">
<corpus>春秋左氏傳</corpus>
<title>魯昭公三十年</title>
<doc_content>
<AlignBegin Type="Time" Key="2676" RefId="魯昭公三十年正月" Term="魯昭公三十年正月"/>春，王正月，公在乾侯，不先書鄆與乾侯，非公，且徵過也。<AlignEnd Key="2676"/>
<AlignBegin Type="Time" Key="2677" RefId="魯昭公三十年六月" Term="魯昭公三十年六月"/>夏，六月，晉頃公卒。<AlignEnd Key="2677"/>
<AlignBegin Type="Time" Key="2678" RefId="魯昭公三十年八月" Term="魯昭公三十年八月"/>秋，八月，葬鄭游吉弔，且送葬，魏獻子使士景伯詰之，曰，悼公之喪，子西弔，子蟜送葬，今吾子無貳，何故，對曰，諸侯所以歸晉君，禮也，禮也者，小事大，大字小之謂，事大在共其時命，字小在恤其所無，以敝邑居大國之間，共其職貢，與其備御，不虞之患，豈忘共命，先王之制，諸侯之喪，士弔，大夫送葬，唯嘉好聘享，三軍之事，於是乎使卿，晉之喪事，敝邑之間，先君有所，助執紼矣，若其不間，雖士大夫，有所不獲數矣，大國之惠，亦慶其加，而不討其乏，明厎其情，取備而已，以為禮也，靈王之喪，我先君簡公在楚，我先大夫印段實往，敝邑之少卿也，王吏不討，恤所無也，今大夫曰，女盍從舊，舊有豐有省，不知所從，從其豐，則寡君幼弱，是以不共，從其省，則吉在此矣，唯大夫圖之，晉人不能詰，吳子使徐人執掩餘，使鍾吾人執燭庸，二公子奔楚，楚子大封而定其徙，使監馬尹大心逆吳公子，使居養，莠尹然，左司馬沈尹，戌城之，取於城父與胡田以與之，將以害吳也，子西諫曰，吳光新得國而親其民，視民如子，辛苦同之，將用之也，若好吳邊疆，使柔服焉，猶懼其至，吾又疆其讎，以重怒之，無乃不可乎，吳，周之冑裔也，而棄在海濱，不與姬通，今而始大，比于諸華，光又甚文，將自同於先王，不知天將以為虐乎，使翦喪吳國，而封大異姓乎，其抑亦將卒以祚吳乎，其終不遠矣，我盍姑億吾鬼神，而寧吾族姓，以待其歸，將焉用自播揚焉，王弗聽，吳子怒。<AlignEnd Key="2678"/>
<AlignBegin Type="Time" Key="2679" RefId="魯昭公三十年十二月" Term="魯昭公三十年十二月"/>冬，十二月，吳子執鍾吳子，遂伐徐，防山以水之，己卯，滅徐，徐子章禹斷其髮，攜其夫人，以逆吳子，吳子唁而送之，使其邇臣從之，遂奔楚，楚沈尹戌帥師救徐，弗及，遂城夷，使徐子處之，吳子問於伍員曰，初而言伐楚，余知其可也，而恐其使余往也，又惡人之有余之功也，今余將自有之矣，伐楚何如，對曰，楚執政眾而乖，莫適任患，若為三師之肄焉，一師至，彼必皆出，彼出則歸，彼歸則出，楚必道敝，亟肄以罷之，多方以誤之，既罷而後以三軍繼之，必大克之，闔廬從之，楚於是乎始病。<AlignEnd Key="2679"/>
</doc_content>
</document>
<document filename="ChunQiuZuoZhuan_00212">
<corpus>春秋左氏傳</corpus>
<title>魯昭公三十一年</title>
<doc_content>
<AlignBegin Type="Time" Key="2680" RefId="魯昭公三十一年正月" Term="魯昭公三十一年正月"/>春，王正月，公在乾侯，言不能外內也，晉侯將以師納公，范獻子曰，若召季孫而不來，則信不臣矣，然後伐之，若何，晉人召季孫，獻子使私焉，曰，子必來，我受其無咎，季孫意如會晉荀躒于適歷，荀躒曰，寡君使躒謂吾子，何故出君，有君不事，周有常刑，子其圖之，季孫練冠麻衣跣行，伏而對曰，事君，臣之所不得也，敢逃刑命，君若以臣為有罪，請囚于費，以待君之察也，亦唯君，若以先臣之故，不絕季氏，而賜之死，若弗殺弗亡，君之惠也，死且不朽，若得從君而歸，則固臣之願也，敢有異心。<AlignEnd Key="2680"/>
<AlignBegin Type="Time" Key="2681" RefId="魯昭公三十一年四月" Term="魯昭公三十一年四月"/>夏，四月，季孫從知伯如乾侯，子家子曰，君與之歸，一慚之不忍，而終身慚乎，公曰，諾，眾曰，在一言矣，君必逐之，荀躒以晉侯之命唁公，且曰，寡君使躒以君命討於意如，意如不敢逃死，君其入也，公曰，君惠顧先君之好，施及亡人，將使歸，糞除宗祧，以事君，則不能見夫人已，所能見夫人者，有如河，荀躒掩耳而走，曰，寡君其罪之恐，敢與知魯國之難，臣請復於寡君，退而謂季孫，君怒未怠，子姑歸祭，子家子曰，君以一乘入于魯師，季孫必與君歸，公欲從之，眾從者脅公不得歸，薛伯穀卒，同盟故書。<AlignEnd Key="2681"/>
<AlignBegin Type="Time" Key="2682" RefId="魯昭公三十一年七月" Term="魯昭公三十一年七月"/>秋，吳人侵楚，伐夷，侵潛六，楚沈尹戌帥師救潛，吳師還，楚師遷潛於南岡而還，吳師圍弦，左司馬戌，右司馬稽，帥師救弦，及豫章，吳師還，始用子胥之謀也。<AlignEnd Key="2682"/>
<AlignBegin Type="Time" Key="2683" RefId="魯昭公三十一年十月" Term="魯昭公三十一年十月"/>冬，邾黑肱以濫來奔，賤而書名，重地故也，君子曰，名之不可不慎也如是夫，有所有名，而不如其已，以地叛，雖賤必書，地以名其人，終為不義，弗可滅已，是故君子動則思禮，行則思義，不為利回，不為義疚，或求名而不得，或欲蓋而名章，懲不義也，齊豹為衛司寇，守嗣大夫，作而不義，其書為盜，邾庶其，莒牟夷，邾黑肱，以土地出，求食而已，不求其名，賤而必書，此二物者，所以懲肆而去貪也，若艱難其身，以險危大人，而有名章徹，攻難之士，將奔走之，若竊邑叛君，以徼大利，而無名，貪冒之民，將寘力焉，是以春秋書齊豹曰，盜，三叛人名，以懲不義，數惡無禮，其善志也，故曰，春秋之稱，微而顯，婉而辨，上之人能使昭明，善人勸焉，淫人懼焉，是以君子貴之。<AlignEnd Key="2683"/>
<AlignBegin Type="Time" Key="2684" RefId="魯昭公三十一年十二月" Term="魯昭公三十一年十二月"/>十二月，辛亥，朔，日有食之，是夜也，趙簡子夢童子臝而轉以歌，旦占諸史墨曰，吾夢如是，今而日食，何也，對曰，六年，及此月也，吳其入郢乎，終亦弗克，入郢必以庚辰，日月在辰尾，庚午之日，日始有謫，火勝金，故弗克。<AlignEnd Key="2684"/>
</doc_content>
</document>
<document filename="ChunQiuZuoZhuan_00213">
<corpus>春秋左氏傳</corpus>
<title>魯昭公三十二年</title>
<doc_content>
<AlignBegin Type="Time" Key="2685" RefId="魯昭公三十二年正月" Term="魯昭公三十二年正月"/>春，王正月，公在乾侯，言不能外內，又不能用其人也。<AlignEnd Key="2685"/>
<AlignBegin Type="Time" Key="2686" RefId="魯昭公三十二年四月" Term="魯昭公三十二年四月"/>夏，吳伐越，始用師於越也，史墨曰，不及四十年，越其有吳乎，越得歲而吳伐之，必受其凶。<AlignEnd Key="2686"/>
<AlignBegin Type="Time" Key="2687" RefId="魯昭公三十二年八月" Term="魯昭公三十二年八月"/>秋，八月，王使富辛與石張如晉，請城成周，天子曰，天降禍于周，俾我兄弟，並有亂心，以為伯父憂，我一二親昵甥舅，不皇啟處，於今十年，勤戍五年，余一人無日忘之，閔閔焉如農夫之望歲，懼以待時，伯父若肆大惠，復二文之業，弛周室之憂，徼文武之福，以固盟主，宣昭令名，則余一人有大願矣，昔成王合諸侯，城成周，以為東都，崇文德焉，今我欲徼福假靈于成王，脩成周之城，俾戍人無勤，諸侯用寧，蝥賊遠屏，晉之力也，其委諸伯父，使伯父實重圖之，俾我一人，無徵怨于百姓，而伯父有榮，施先王庸之，范獻子謂魏獻子曰，與其戍周，不如城之，天子實云，雖有後事，晉勿與知可也，從王命以紓諸侯，晉國無憂，是之不務，而又焉從事，魏獻子曰善，使伯音對，曰，天子有命，敢不奉承，以奔告於諸侯，遲速衰序，於是焉在。<AlignEnd Key="2687"/>
<AlignBegin Type="Time" Key="2688" RefId="魯昭公三十二年十一月" Term="魯昭公三十二年十一月"/>冬，十一月，晉魏舒，韓不信，如京師，合諸侯之大夫于狄泉，尋盟，且令城成周，魏子南面，衛彪徯曰，魏子必有大咎，干位以令大事，非其任也，詩曰，敬天之怒，不敢戲豫，敬天之渝，不敢馳驅，況敢干位，以作大事乎，己丑，士彌牟營成周，計丈數，揣高卑，度厚薄，仞溝洫，物土方，議遠邇，量事期，計徒庸，慮財用，書餱糧，以令役於諸侯，屬役賦丈，書以授帥，而效諸劉子，韓簡子臨之，以為成命。<AlignEnd Key="2688"/>
<AlignBegin Type="Time" Key="2689" RefId="魯昭公三十二年十二月" Term="魯昭公三十二年十二月"/>十二月，公疾，遍賜大夫，大夫不受，賜子家子雙琥，一環，一璧，輕服，受之，大夫皆受其賜，己未，公薨，子家子反賜於府人曰，吾不敢逆君命也，大夫皆反其賜，書曰，公薨于乾侯，言失其所也，趙簡子問於史墨曰，季氏出其君，而民服焉，諸侯與之，君死於外，而莫之或罪也，對曰，物生有兩，有三有五，有陪貳，故天有三辰，地有五行，體有左右，各有妃耦，王有公，諸侯有卿，皆有貳也，天生季氏，以貳魯侯，為日久矣，民之服焉，不亦宜乎，魯君世從其失，季氏世脩其勤，民忘君矣，雖死於外，其誰矜之，社稷無常奉，君臣無常位，自古以然，故詩曰，高岸為谷，深谷為陵，三后之姓，於今為庶，王所知也，在易卦，雷乘乾曰，大壯，天之道也，昔成季友，桓之季也，文姜之愛子也，始震而卜，卜人謁之曰，生有嘉聞，其名曰友，為公室輔，及生如卜人之言，有文在其手，曰友，遂以名之，既而有大功於魯，受費以為上卿，至於文子，武子，世增其業，不費舊績，魯文公薨，而東門遂殺適立庶，魯君於是乎失國，政在季氏，於此君也，四公矣，民不知君，何以得國，是以為君，慎器與名，不可以假人。<AlignEnd Key="2689"/>
</doc_content>
</document>
<document filename="ChunQiuZuoZhuan_00214">
<corpus>春秋左氏傳</corpus>
<title>魯定公元年</title>
<doc_content>
<AlignBegin Type="Time" Key="2690" RefId="魯定公元年正月" Term="魯定公元年正月"/>春，王正月，辛巳，晉魏舒合諸侯之大夫于狄泉，將以城成周，魏子蒞政，衛彪傒曰，將建天子，而易位以令，非義也，大事奸義，必有大咎，晉不失諸侯，魏子其不免乎，是行也，魏獻子屬役於韓簡子，及原壽過，而田於大陸，焚焉，還，卒於甯，范獻子去其柏槨，以其未復命而田也，孟懿子會城成周，庚寅，栽，宋仲幾不受功曰，滕，薛，郳，吾役也，薛宰曰，宋為無道，絕我小國於周，以我適楚，故我常從宋，晉文公為踐土之盟曰，凡我同盟，各復舊職，若從踐土，若從宋亦唯命，仲幾曰，踐土固然，薛宰曰，薛之皇祖奚仲居薛，以為夏車正，奚仲遷于邳，仲虺居薛，以為湯左相，若復舊職，將承王官，何故以役諸侯，仲幾曰，三代各異物，薛焉得有舊，為宋役，亦其職也，士彌牟曰，晉之從政者新，子姑受功歸，吾視諸故府，仲幾曰，縱子忘之，山川鬼神，其忘諸乎，士伯怒謂韓簡子曰，薛徵於人，宋徵於鬼，宋罪大矣，且己無辭而抑我，以神誣我也，啟寵納侮，其此之謂矣，必以仲幾為戮，乃執仲幾以歸。<AlignEnd Key="2690"/>
<AlignBegin Type="Time" Key="2691" RefId="魯定公元年三月" Term="魯定公元年三月"/>三月，歸諸京師，城三旬而畢，乃歸，諸侯之戌齊高張後，不從諸侯，晉女叔寬曰，周萇弘，齊高張，皆將不免，萇叔違天，高子違人，天之所壞，不可支也，眾之所為，不可奸也。<AlignEnd Key="2691"/>
<AlignBegin Type="Time" Key="2692" RefId="魯定公元年四月" Term="魯定公元年四月"/>夏，叔孫成子逆公之喪于乾侯，季孫曰，子家子亟言於我，未嘗不中吾志也，吾欲與之從政，子必止之，且聽命焉，子家子不見叔孫，易幾而哭，叔孫請見子家子，子家子辭曰，羈未得見，而從君以出，君不命而薨，羈不敢見，叔孫使告之曰，公衍，公為，實使群臣不得事君，若公子宋主社稷，則群臣之願也，凡從君出而可以入者，將唯子是聽，子家氏未有後，季孫願與子從政，此皆季孫之願也，使不敢以告，對曰，若立君，則有卿大夫與守龜在，羈弗敢知，若從君者，則貌而出者，入可也，寇而出者，行可也，若羈也，則君知其出也，而未知其入也，羈將逃也，喪及壞隤，公子宋先入，從公者皆自壞隤反。<AlignEnd Key="2692"/>
<AlignBegin Type="Time" Key="2693" RefId="魯定公元年六月" Term="魯定公元年六月"/>六月，癸亥，公之喪至自乾侯，戊辰公即位，季孫使役如闞，公氏將溝焉，榮鴐鵝曰，生不能事，死又離之，以自旌也，縱子忍之，後必或恥之，乃止，季孫問於榮鴐鵝曰，吾欲為君謚，使子孫知之，對曰，生弗能事，死又惡之，以自信也，將焉用之，乃止。<AlignEnd Key="2693"/>
<AlignBegin Type="Time" Key="2694" RefId="魯定公元年七月" Term="魯定公元年七月"/>秋，七月，癸巳，葬昭公於墓道南，孔子之為司寇也，溝而合諸墓，昭公出故，季平子禱于煬公。<AlignEnd Key="2694"/>
<AlignBegin Type="Time" Key="2695" RefId="魯定公元年九月" Term="魯定公元年九月"/>九月，立煬宮，周鞏簡公棄其子弟而好用遠人。<AlignEnd Key="2695"/>
</doc_content>
</document>
<document filename="ChunQiuZuoZhuan_00215">
<corpus>春秋左氏傳</corpus>
<title>魯定公二年</title>
<doc_content>
<AlignBegin Type="Time" Key="2696" RefId="魯定公二年四月" Term="魯定公二年四月"/>夏，四月，辛酉，鞏氏之群子弟賊簡公，桐叛楚，吳子使舒鳩氏誘楚人曰，以師臨我，我伐桐，為我使之無忌。<AlignEnd Key="2696"/>
<AlignBegin Type="Time" Key="2697" RefId="魯定公二年七月" Term="魯定公二年七月"/>秋，楚囊瓦伐吳師于豫章，吳人見舟于豫章，而潛師于巢。<AlignEnd Key="2697"/>
<AlignBegin Type="Time" Key="2698" RefId="魯定公二年十月" Term="魯定公二年十月"/>冬，十月，吳軍楚師于豫章，敗之，遂圍巢，克之，獲楚公子繁，邾莊公與夷射姑飲酒，私出，閽乞肉焉，奪之杖以敲之。<AlignEnd Key="2698"/>
</doc_content>
</document>
<document filename="ChunQiuZuoZhuan_00216">
<corpus>春秋左氏傳</corpus>
<title>魯定公三年</title>
<doc_content>
<AlignBegin Type="Time" Key="2699" RefId="魯定公三年二月" Term="魯定公三年二月"/>春，二月，辛卯，邾子在門臺，臨廷，閽以缾水沃廷，邾子望見之，怒，閽曰，夷射姑旋焉，命執之，弗得，滋怒，自投于床，廢于鑪炭，爛遂卒，先葬以車五乘，殉五人，莊公卞急而好潔，故及是。<AlignEnd Key="2699"/>
<AlignBegin Type="Time" Key="2700" RefId="魯定公三年九月" Term="魯定公三年九月"/>秋，九月，鮮虞人敗晉師于平中，獲晉觀虎，恃其勇也。<AlignEnd Key="2700"/>
<AlignBegin Type="Time" Key="2701" RefId="魯定公三年十月" Term="魯定公三年十月"/>冬，盟于郯，脩邾好也，蔡昭侯為兩佩與兩裘以如楚，獻一佩一裘於昭王，昭王服之，以享蔡侯，蔡侯亦服其一，子常欲之，弗與，三年止之，唐成公如楚，有兩肅爽馬，子常欲之，弗與，亦三年止之，唐人或相與謀，請代先從者，許之，飲先從者酒，醉之，竊馬而獻之子常，子常歸唐侯，自拘於司敗，曰，君以弄馬之故，隱君身，棄國家，群臣請相，夫人以償馬，必如之，唐侯曰，寡人之過也，二三子無辱，皆賞之，蔡人聞之，固請而獻佩于子常，子常朝見蔡侯之徒，命有司曰，蔡君之久也，官不共也，明日禮不畢，將死，蔡侯歸及漢，執玉而沈曰，余所有濟漢而南者，有若大川，蔡侯如晉，以其子元，與其大夫之子為質焉，而請伐楚。<AlignEnd Key="2701"/>
</doc_content>
</document>
<document filename="ChunQiuZuoZhuan_00217">
<corpus>春秋左氏傳</corpus>
<title>魯定公四年</title>
<doc_content>
<AlignBegin Type="Time" Key="2702" RefId="魯定公四年三月" Term="魯定公四年三月"/>春，三月，劉文公合諸侯于召陵，謀伐楚也，晉荀寅求貨於蔡侯，弗得，言於范獻子曰，國家方危，諸侯方貳，將以襲敵，不亦難乎，水潦方降，疾瘧方起，中山不服，棄盟取怨，無損於楚，而失中山，不如辭蔡侯，吾自方城以來，楚未可以得志，祗取勤焉，乃辭蔡侯，晉人假羽旄於鄭，鄭人與之，明日或旆以會，晉於是乎失諸侯，將會，衛子行敬子言於靈公曰，會同難，嘖有煩言，莫之治也，其使祝佗從，公曰善，乃使子魚，子魚辭曰，臣展四體，以率舊職，猶懼不給，而煩刑書，若又共二，徼大罪也，且夫祝，社稷之常隸也，社稷不動，祝不出竟，官之制也，君以軍行，祓社釁鼓，祝奉以從，於是乎出竟，若嘉好之事，君行師從，卿行旅從，臣無事焉，公曰行也，及皋鼬，將長蔡於衛，衛侯使祝佗私於萇弘曰，聞諸道路，不知信否，若聞蔡將先衛，信乎，萇弘曰，信，蔡叔，康叔之兄也，先衛，不亦可乎，子魚曰，以先王觀之，則尚德也，昔武王克商，成王定之，選建明德，以藩屏周，故周公相王室以尹天下，於周為睦，分魯公以大路大旂，夏后氏之璜，封父之繁弱，殷民六族，條氏，徐氏，蕭氏，索氏，長勺氏，尾勺氏，使帥其宗氏，輯其分族，將其類醜，以法則周公，用即命于周，是使之職事于魯，以昭周公之明德，分之土田倍敦，祝宗卜史，備物典策，官司彝器，因商奄之民，命以伯禽，而封於少皞之虛，分康叔以大路，少帛，綪茷，旃旌，大呂，殷民七族，陶氏，施氏，繁氏，錡氏，樊氏，饑氏，終葵氏，封畛土略，自武父以南，及圃田之北竟，取於有閻之土，以共王職，取於相土之東都，以會王之東蒐，聃季授土，陶叔授民，命以康誥，而封於殷虛，皆啟以商政，疆以周索，分唐叔以大路密須之鼓，闕鞏沽洗，懷姓九宗，職官五正，命以唐誥，而封於夏虛，啟以夏政，疆以戎索，三者皆叔也，而有令德，故昭之以分物，不然，文武成康之伯猶多，而不獲是分也，唯不尚年也，管蔡啟商，惎間王室，王於是乎殺管叔而蔡蔡叔，以車七乘，徒七十人，其子蔡仲，改行帥德，周公舉之，以為己卿士，見諸王，而命之以蔡，其命書云，王曰，胡，無若爾考之違王命也，若之何其使蔡先衛也，武王之母弟八人，周公為太宰，康叔為司寇，聃季為司空，五叔無官，豈尚年哉，曹，文之昭也，晉，武之穆也，曹為伯甸，非尚年也，今將尚之，是反先王也，晉文公為踐土之盟，衛成公不在，夷叔，其母弟也，猶先蔡，其載書云，王若曰，晉重，魯申，衛武，蔡甲午，鄭捷，齊潘，宋王臣，莒期，藏在周府，可覆視也，吾子欲復文武之略，而不正其德，將如之何，萇弘說，告劉子，與范獻子謀之，乃長衛侯於盟，反自召陵，鄭子大叔未至而卒，晉趙簡子為之臨甚哀，曰，黃父之會，夫子語我九言曰，無始亂，無怙富，無恃寵，無違同，無敖禮，無驕能，無復怒，無謀非德，無犯非義，沈人不會于召陵，晉人使蔡伐之。<AlignEnd Key="2702"/>
<AlignBegin Type="Time" Key="2703" RefId="魯定公四年四月" Term="魯定公四年四月"/>夏，蔡滅沈，秋楚為沈故圍蔡，伍員為吳行人以謀楚，楚之殺郤宛也，伯氏之族出，伯州犁之孫嚭，為吳大宰以謀楚，楚自昭王即位，無歲不有吳師，蔡侯因之，以其子乾與其大夫之子為質於吳。<AlignEnd Key="2703"/>
<AlignBegin Type="Time" Key="2704" RefId="魯定公四年十月" Term="魯定公四年十月"/>冬，蔡侯，吳子，唐侯，伐楚，舍舟于淮汭，自豫章與楚夾漢，左司馬戌謂子常曰，子沿漢而與之上下，我悉方城外以毀其舟，還塞大隧，直轅，冥阨，子濟漢而伐之，我自後擊之，必大敗之，既謀而行，武城黑謂子常曰，吳用木也，我用革也，不可久也，不如速戰，史皇謂子常，楚人惡子而好司馬，若司馬毀吳舟于淮，塞城口而入，是獨克吳也，子必速戰，不然不免，乃濟漢而陳，自小別至于大別，三戰，子常知不可，欲奔，史皇曰，安求其事，難而逃之，將何所入，子必死之，初罪必盡說。<AlignEnd Key="2704"/>
<AlignBegin Type="Time" Key="2705" RefId="魯定公四年十一月" Term="魯定公四年十一月"/>十一月，庚午，二師陳于柏舉，闔廬之弟夫概王，晨請於闔廬曰，楚瓦不仁，其臣莫有死志，先伐之，其卒必奔，而後大師繼之，必克，弗許，夫概王曰，所謂臣義而行，不待命者，其此之謂也，今日我死，楚可入也，以其屬五千，先擊子常之卒，子常之卒奔，楚師亂，吳師大敗之，子常奔鄭，史皇以其乘廣死，吳從楚師，及清發，將擊之，夫概王曰，困獸猶鬥，況人乎，若知不免，而致死，必敗我，若使先濟者知免，後者慕之，蔑有鬥心矣，半濟而後可擊也，從之，又敗之，楚人為食，吳人及之，奔食而從之，敗諸雍澨，五戰及郢，己卯，楚子取其妹季芊，畀我，以出，涉雎，鍼尹固與王同舟，王使執燧象以奔吳師，庚辰，吳入郢，以班處宮，子山處令尹之宮，夫概王欲攻之，懼而去之，夫概王入之，左司馬戌及息而還，敗吳師于雍澨，傷，初，司馬臣闔廬，故恥為禽焉，謂其臣曰，誰能免吾首，吳句卑曰臣賤可乎，司馬曰，我實失子，可哉，三戰皆傷，曰，吾不用也已，句卑布裳，剄而裹之，藏其身而以其首免，楚子涉睢濟江，入于雲中，王寢，盜攻之，以戈擊王，王孫由于以背受之，中肩，王奔鄖，鍾建負季芊以從，由于徐蘇而從，鄖公辛之弟懷，將弒王曰，平王殺吾父，我殺其子，不亦可乎，辛曰，君討臣，誰敢讎之，君命天也，若死天命，將誰讎，詩曰，柔亦不茹，剛亦不吐，不侮矜寡，不畏彊禦，唯仁者能之，違彊陵弱，非勇也，乘人之約，非仁也，滅宗廢祀，非孝也，動無令名，非知也，必犯是，余將殺女，鬥辛與其弟巢，以王奔隨，吳人從之，謂隨人曰，周之子孫，在漢川者，楚實盡之，天誘其衷，致罰於楚，而君又竄之，周室何罪，君若顧報周室，施及寡人，以獎天衷，君之惠也，漢陽之田，君實有之，楚子在公宮之北，吳人在其南，子期似王，逃王，而己為王，曰，以我與之，王必免，隨人卜與之，不吉，乃辭吳曰，以隨之辟小，而密邇於楚，楚實存之，世有盟誓，至于今未改，若難而棄之，何以事君，執事之患，不唯一人，若鳩楚竟，敢不聽命，吳人乃退，鑪金初官於子期氏，實與隨人耍言，王使見辭曰，不敢以約為利，王割子期之心，以與隨人盟，初，伍員與申包胥友，其亡也，謂申包胥曰，我必復楚國，申包胥曰，勉之，子能復之，我必能興之，及昭王在隨，申包胥如秦乞師，曰，吳為封豕長蛇，以荐食上國，虐始於楚，寡君失守社稷，越在草莽，使下臣告急曰，夷德無厭，若鄰於君，疆場之患也，逮吳之未定，君其取分焉，若楚之遂亡，君之土也，若以君靈，撫之，世以事君，秦伯使辭焉，曰，寡人聞命矣，子姑就館，將圖而告，對曰，寡君越在草莽，未獲所伏，下臣何敢即安，立依於庭牆而哭，日夜不絕聲，勺飲不入口，七日，秦哀公為之賦無衣，九頓首而坐，秦師乃出。<AlignEnd Key="2705"/>
</doc_content>
</document>
<document filename="ChunQiuZuoZhuan_00218">
<corpus>春秋左氏傳</corpus>
<title>魯定公五年</title>
<doc_content>
<AlignBegin Type="Time" Key="2706" RefId="魯定公五年正月" Term="魯定公五年正月"/>春，王人殺子朝于楚。<AlignEnd Key="2706"/>
<AlignBegin Type="Time" Key="2707" RefId="魯定公五年四月" Term="魯定公五年四月"/>夏，歸粟於蔡，以周亟，矜無資，越入吳，吳在楚也。<AlignEnd Key="2707"/>
<AlignBegin Type="Time" Key="2708" RefId="魯定公五年六月" Term="魯定公五年六月"/>六月，季平子行東野，還，未至，丙申，卒于房，陽虎將以璵璠斂，仲梁懷弗與，曰，改步改玉，陽虎欲逐之，告公山不狃，不狃曰，彼為君也，子何怨焉，既葬，桓子行東野，及費子洩為費宰，逆勞於郊，桓子敬之，勞仲梁懷，仲梁懷弗敬，子洩怒，謂陽虎，子行之乎，申包胥以秦師至，秦子蒲，子虎，帥車五百乘以救楚，子蒲曰，吾未知吳道，使楚人先與吳人戰，而自稷會之，大敗夫概王于沂，吳人獲薳射於柏舉，其子帥奔徒以從，子西敗吳師于軍祥。<AlignEnd Key="2708"/>
<AlignBegin Type="Time" Key="2709" RefId="魯定公五年七月" Term="魯定公五年七月"/>秋，七月，子期，子蒲，滅唐。<AlignEnd Key="2709"/>
<AlignBegin Type="Time" Key="2710" RefId="魯定公五年九月" Term="魯定公五年九月"/>九月，夫概王歸，自立也，以與王戰而敗，奔楚為堂谿氏，吳師敗楚師于雍澨，秦師又敗吳師，吳師居麇，子期將焚之，子西曰，父兄親暴骨焉，不能收，又焚之，不可，子期曰，國亡矣，死者若有知也，可以歆舊祀，豈憚焚之，焚之而又戰，吳師敗，又戰于公婿之谿，吳師大敗，吳子乃歸，囚闉輿罷，闉輿罷請先，遂逃歸，葉公諸梁之弟后臧，從其母於吳，不待而歸，葉公終不正視，乙亥，陽虎囚季桓子，及公父文伯，而逐仲梁，懷。<AlignEnd Key="2710"/>
<AlignBegin Type="Time" Key="2711" RefId="魯定公五年十月" Term="魯定公五年十月"/>冬，十月，丁亥，殺公何藐，己丑，盟桓子于稷門之內，庚寅，大詛逐公父歜及秦遄，皆奔齊，楚子入于郢，初，鬥辛聞吳人之爭宮也，曰，吾聞之，不讓則不和，不和不可以遠征，吳爭於楚，必有亂，有亂則必歸，焉能定楚，王之奔隨也，將涉於成臼，藍尹亹涉其帑，不與王舟，及寧，王欲殺之，子西曰，子常唯思舊怨以敗，君何效焉，王曰，善，使復其所，吾以志前惡，王賞鬥辛，王孫由于，王孫圉，鍾建，鬥巢，申包胥，王孫賈，宋木，鬥懷，子西曰，請舍懷也，王曰，大德滅小怨，道也，申包胥曰，吾為君也，非為身也，君既定矣，又何求，且吾尤子旗，其又為諸，遂逃賞，王將嫁季芊，季芊辭曰，所以為女子，遠丈夫也，鍾建負我矣，以妻鍾建，以為樂尹，王之在隨也，子西為王輿服，以保路，國于脾洩，聞王所在，而後從王，王使由于城麇，復命子西問高厚焉，弗知，子西曰，不能如辭，城不知高厚小大，何知，對曰，固辭不能，子使余也，人各有能有不能，王遇盜於雲中，余受其戈，其所猶在，袒而示之背，曰，此余所能也，脾洩之事，余亦弗能也，晉士鞅圍鮮虞，報觀虎之役也。<AlignEnd Key="2711"/>
</doc_content>
</document>
<document filename="ChunQiuZuoZhuan_00219">
<corpus>春秋左氏傳</corpus>
<title>魯定公六年</title>
<doc_content>
<AlignBegin Type="Time" Key="2712" RefId="魯定公六年正月" Term="魯定公六年正月"/>春，鄭滅許，因楚敗也。<AlignEnd Key="2712"/>
<AlignBegin Type="Time" Key="2713" RefId="魯定公六年二月" Term="魯定公六年二月"/>二月，公侵鄭，取匡，為晉討鄭之伐胥靡也，往不假道於衛，及還，陽虎使季孟自南門入，出自東門，舍於豚澤，衛侯怒，使彌子瑕追之，公叔文子老矣，輦而如公，曰，尤人而效之，非禮也，昭公之難，君將以文之舒鼎，成之昭兆，定之鞶鑑，苟可以納之，擇用一焉，公子與二三臣之子，諸侯苟憂之，將以為之質，此群臣之所聞也，今將以小忿蒙舊德，無乃不可乎，大姒之子，唯周公康叔為相睦也，而效小人以棄之，不亦誣乎，天將多陽虎之罪以斃之，君姑待之，若何，乃止。<AlignEnd Key="2713"/>
<AlignBegin Type="Time" Key="2714" RefId="魯定公六年四月" Term="魯定公六年四月"/>夏，季桓子如晉，獻鄭俘也，陽虎強使孟懿子，往報夫人之幣，晉人兼享之，孟孫立于房外，謂范獻子曰，陽虎若不能居魯，而息肩於晉所，不以為中軍司馬者，有如先君，獻子曰，寡君有官，將使其人，鞅何知焉，獻子謂簡子曰，魯人患陽虎矣，孟孫知其釁，以為必適晉，故強為之請，以取入焉。<AlignEnd Key="2714"/>
<AlignBegin Type="Time" Key="2715" RefId="魯定公六年四月" Term="魯定公六年四月"/>四月，己丑，吳大子終纍敗楚舟師，獲潘子臣，小惟子，及大夫七人，楚國大惕，懼亡子期，又以陵師敗于繁揚，令尹子西喜曰，乃今可為矣，於是乎遷郢於鄀，而改紀其政，以定楚國，周儋翩率王子朝之徒，因鄭人將以作亂于周，鄭於是乎伐馮，滑，胥靡，負黍，狐人，闕外。<AlignEnd Key="2715"/>
<AlignBegin Type="Time" Key="2716" RefId="魯定公六年六月" Term="魯定公六年六月"/>六月，晉閻沒戍周，且城胥靡。<AlignEnd Key="2716"/>
<AlignBegin Type="Time" Key="2717" RefId="魯定公六年八月" Term="魯定公六年八月"/>秋，八月，宋樂祁言於景公曰，諸侯唯我事晉，今使不往，晉其憾矣，樂祁告其宰陳寅，陳寅曰，必使子往，他日，公謂樂祁曰，唯寡人說子之言，子必往，陳寅曰，子立後而行，吾室亦不亡，唯君亦以我為知難而行也，見溷而行，趙簡子逆而飲之酒於綿上，獻楊楯六十於簡子，陳寅曰，昔吾主范氏，今子主趙氏，又有納焉，以楊楯賈禍，弗可為也已，然子死，晉國子孫，必得志於宋，范獻子言於晉侯曰，以君命越疆而使，未致使而私飲酒，不敬二君，不可不討也，乃執樂祁，陽虎又盟公及三桓於周社，盟國人于亳社，詛于五父之衢。<AlignEnd Key="2717"/>
<AlignBegin Type="Time" Key="2718" RefId="魯定公六年十二月" Term="魯定公六年十二月"/>冬，十二月，天王處于姑蕕，辟儋翩之亂也。<AlignEnd Key="2718"/>
</doc_content>
</document>
<document filename="ChunQiuZuoZhuan_00220">
<corpus>春秋左氏傳</corpus>
<title>魯定公七年</title>
<doc_content>
<AlignBegin Type="Time" Key="2719" RefId="魯定公七年二月" Term="魯定公七年二月"/>春，二月，周儋翩入于儀栗以叛，齊人歸鄆陽關，陽虎居之以為政。<AlignEnd Key="2719"/>
<AlignBegin Type="Time" Key="2720" RefId="魯定公七年四月" Term="魯定公七年四月"/>夏，四月，單武公，劉桓公，敗尹氏于窮谷。<AlignEnd Key="2720"/>
<AlignBegin Type="Time" Key="2721" RefId="魯定公七年七月" Term="魯定公七年七月"/>秋，齊侯，鄭伯，盟于鹹，徵會于衛，衛侯欲叛晉，諸大夫不可，使北宮結如齊，而私於齊侯，曰，執結以侵我，齊侯從之，乃盟于瑣，齊國夏伐我，陽虎御季桓子，公斂處父御孟懿子，將宵軍齊師，齊師聞之，墮伏而待之，處父曰，虎不圖禍，而必死，苫夷曰，虎陷二子於難，不待有司，余必殺女，虎懼，乃還，不敗。<AlignEnd Key="2721"/>
<AlignBegin Type="Time" Key="2722" RefId="魯定公七年十一月" Term="魯定公七年十一月"/>冬，十一月，戊午，單子，劉子，逆王于慶氏，晉籍秦逆王，己巳，王入于王城，館于公族黨氏，而後朝于莊宮。<AlignEnd Key="2722"/>
</doc_content>
</document>
<document filename="ChunQiuZuoZhuan_00221">
<corpus>春秋左氏傳</corpus>
<title>魯定公八年</title>
<doc_content>
<AlignBegin Type="Time" Key="2723" RefId="魯定公八年正月" Term="魯定公八年正月"/>春，王正月，公侵齊，門于陽州，士皆坐列，曰，顏高之弓六鈞，皆取而傳觀之，陽州人出，顏高奪人弱弓，籍丘子鉏擊之，與一人俱斃，偃且射子鉏，中頰，殪，顏息射人中眉，退曰，我無勇，吾志其目也，師退，冉猛偽傷足而先，其兄會乃呼曰，猛也殿。<AlignEnd Key="2723"/>
<AlignBegin Type="Time" Key="2724" RefId="魯定公八年三月" Term="魯定公八年三月"/>三月，己丑，單子伐穀城，劉子伐儀栗，辛卯，單子伐簡城，劉子伐盂，以定王室，趙鞅言於晉侯曰，諸侯唯宋事晉，好逆其使，猶懼不至，今又執之，是絕諸侯也，將歸樂祁，士鞅曰，三年止之，無故而歸之，宋必叛晉，獻子私謂子梁曰，寡君懼不得事宋君，是以止子，子姑使溷代子，子梁以告陳寅，陳寅曰，宋將叛晉，是棄溷也，不如待之，樂祁歸卒於大行，士鞅曰，宋必叛，不如止其尸，以求成焉，乃止諸州，公侵齊，攻廩丘之郛，主人焚衝，或濡馬褐以救之，遂毀之，主人出，師奔，陽虎偽不見冉猛者，曰，猛在此必敗，猛逐之，顧而無繼，偽顛，虎曰，盡客氣也，苫越生子，將待事而名之，陽州之役獲焉，名之曰陽州。<AlignEnd Key="2724"/>
<AlignBegin Type="Time" Key="2725" RefId="魯定公八年四月" Term="魯定公八年四月"/>夏，齊國夏，高張，伐我西鄙，晉士鞅，趙鞅，荀寅，救我，公會晉師于瓦，范獻子執羔，趙簡子，中行文子，皆執鴈，魯於是始尚羔，晉師將盟衛侯于鄟澤，趙簡子曰，群臣誰敢盟衛君者，涉佗成何曰，我能盟之，衛人請執牛耳，成何曰，衛，吾溫原也，焉得視諸侯，將歃，涉佗捘衛侯之手及捥，衛侯怒，王孫賈趨進曰，盟以信禮也，有如衛君，其敢不唯禮是事，而受此盟也，衛侯欲叛晉，而患諸大夫，王孫賈使次于郊，大夫問故，公以晉詬語之，且曰，寡人辱社稷，其改卜嗣，寡人從焉，大夫曰，是衛之禍，豈君之過也，公曰，又有患焉，謂寡人必以而子，與大夫之子為質，大夫曰，苟有益也，公子則往，群臣之子，敢不皆負羈絏以從，將行，王孫賈曰，苟衛國有難，工商未嘗不為患，使皆行而後可，公以告大夫，乃皆將行之，行有日，公朝國人，使賈問焉，曰，若衛叛晉，晉五伐我，病何如矣，皆曰，五伐我，猶可以能戰，賈曰，然則如叛之，病而後質焉，何遲之有，乃叛晉，晉人請改盟，弗許。<AlignEnd Key="2725"/>
<AlignBegin Type="Time" Key="2726" RefId="魯定公八年七月" Term="魯定公八年七月"/>秋，晉士鞅會成桓公侵鄭，圍蟲牢，報伊闕也，遂侵衛。<AlignEnd Key="2726"/>
<AlignBegin Type="Time" Key="2727" RefId="魯定公八年九月" Term="魯定公八年九月"/>九月，師侵衛，晉故也，季寤，公鉏極，公山不狃，皆不得志於季氏，叔孫輒無寵於叔孫氏，叔仲志不得志於魯，故五人因陽虎，陽虎欲去三桓，以季寤更季氏，以叔孫輒更叔孫氏，己更孟氏。<AlignEnd Key="2727"/>
<AlignBegin Type="Time" Key="2728" RefId="魯定公八年十月" Term="魯定公八年十月"/>冬，十月，順祀先公而祈焉，辛卯，禘于僖公，壬辰，將享季氏于蒲圃而殺之，戒都車曰，癸巳至，成宰公斂處父告孟孫曰，季氏戒都車，何故，孟孫曰，吾弗聞，處父曰，然則亂也，必及於子，先備諸，與孟孫以壬辰為期，陽虎前驅，林楚御桓子，虞人以鈹盾夾之，陽越殿，將如蒲圃，桓子咋謂林楚曰，而先皆季氏之良也，爾以是繼之，對曰，臣聞命後，陽虎為政，魯國服焉，違之徵死，死無益於主，桓子曰，何後之有，而能以我適孟氏乎，對曰，不敢愛死，懼不免主，桓子曰，往也，孟氏選圉人之壯者三百人，以為公期築室於門外，林楚怒，馬及衢而騁，陽越射之不中，築者闔門，有自門間射陽越，殺之，陽虎劫公與武叔以伐孟氏，公斂處父，帥成人，自上東門入與陽氏戰于南門之內，弗勝，又戰于棘下，陽氏敗，陽氏說甲如公宮，取寶玉大弓以出，舍于五父之衢，寢而為食其徒曰，追其將至，虎曰，魯人聞余出，喜於徵死，何暇追余，從者曰，嘻，速駕，公斂陽在，公斂陽請追之，孟孫弗許，陽欲殺桓子，孟孫懼而歸之，子言辨舍爵於季氏之廟而出，陽虎入于讙陽關以叛，鄭駟歂嗣子大叔為政。<AlignEnd Key="2728"/>
</doc_content>
</document>
<document filename="ChunQiuZuoZhuan_00222">
<corpus>春秋左氏傳</corpus>
<title>魯定公九年</title>
<doc_content>
<AlignBegin Type="Time" Key="2729" RefId="魯定公九年正月" Term="魯定公九年正月"/>春，宋公使樂大心盟于晉，且逆樂祁之尸，辭，偽有疾，乃使向巢如晉盟，且逆子梁之尸，子明謂桐門，右師出曰，吾猶衰絰，而子擊鍾，何也，右師曰，喪不在此故也，既而告人曰，已衰絰而生子，余何故舍，鍾子明聞之，怒言於公曰，右師將不利戴氏，不肯適晉，將作亂也，不然無疾，乃逐桐門右師，鄭駟歂殺鄧析，而用其竹刑，君子謂子然於是不忠，苟有可以加於國家者，棄其邪可也，靜女之三章，取彤管焉，竿旄何以告之，取其忠也，故用其道不棄其人，詩云，蔽芾甘棠，勿翦勿伐，召伯所茇，思其人，猶愛其樹，況用其道，而不恤其人乎，子然無以勸能矣。<AlignEnd Key="2729"/>
<AlignBegin Type="Time" Key="2730" RefId="魯定公九年四月" Term="魯定公九年四月"/>夏，陽虎歸寶玉大弓，書曰得，器用也，凡獲器用曰得，得用焉曰獲。<AlignEnd Key="2730"/>
<AlignBegin Type="Time" Key="2731" RefId="魯定公九年六月" Term="魯定公九年六月"/>六月，伐陽關，陽虎使焚萊門，師驚，犯之而出，奔齊，請師以伐魯，曰，三加必取之，齊侯將許之，鮑文子諫曰，臣嘗為隸於施氏矣，魯未可取也，上下猶和，眾庶猶睦，能事大國，而無天菑，若之何取之，陽虎欲勤齊師也，齊師罷，大臣必多死亡，已於是乎奮其詐謀，夫陽虎有寵於季氏，而將殺季孫，以不利魯國而求容焉，親富不親仁，君焉用之，君富於季氏，而大於魯國，茲陽虎所欲傾覆也，魯免其疾，而君又收之，無乃害乎，齊侯執陽虎，將東之，陽虎願東，乃囚諸西鄙，盡借邑人之車，鍥其軸，麻約而歸之，載蔥靈，寢於其中而逃，追而得之，囚於齊，又以蔥靈逃，奔宋，遂奔晉，適趙氏，仲尼曰， 趙氏其世有亂乎。<AlignEnd Key="2731"/>
<AlignBegin Type="Time" Key="2732" RefId="魯定公九年七月" Term="魯定公九年七月"/>秋，齊侯伐晉夷儀，敝無存之父將室之，辭，以與其弟，曰，此役也，不死，反必取於高國，先登，求自門出，死於霤下，東郭書讓登，犁彌從之，曰，子讓而左，我讓而右，使登者絕而後下，書左，彌先下，書與王猛息，猛曰，我先登，書斂甲曰，曩者之難，今又難焉，猛笑曰，吾從子，如驂之靳，晉車千乘，在中牟，衛侯將如五氏，卜過之，龜焦，衛侯曰，可也，衛車當其半，寡人當其半，敵矣，乃過中牟，中牟人欲伐之，衛褚師圃亡在中牟，曰，衛雖小，其君在焉，未可勝也，齊師克城而驕，其帥又賤，遇必敗之，不如從齊，乃伐齊師，敗之，齊侯致禚，媚，杏，於衛，齊侯賞犁彌，犁彌辭曰，有先登者，臣從之，皙幘而衣貍製，公使視東郭書，曰，乃夫子也，吾貺子，公賞東郭書，辭曰，彼賓旅也，乃賞犁彌，齊師之在夷儀也，齊侯謂夷儀人曰，得敝無存者，以五家免，乃得其尸，公三襚之，與之犀軒，與直蓋而先歸之，坐引者以師哭之，親推之三。<AlignEnd Key="2732"/>
</doc_content>
</document>
<document filename="ChunQiuZuoZhuan_00223">
<corpus>春秋左氏傳</corpus>
<title>魯定公十年</title>
<doc_content>
<AlignBegin Type="Time" Key="2733" RefId="魯定公十年正月" Term="魯定公十年正月"/>春，及齊平。<AlignEnd Key="2733"/>
<AlignBegin Type="Time" Key="2734" RefId="魯定公十年四月" Term="魯定公十年四月"/>夏，公會齊侯于祝其，實夾谷，孔丘相，犁彌言於齊侯曰，孔丘知禮而無勇，若使萊人以兵劫魯侯，必得志焉，齊侯從之，孔丘以公退，曰，士兵之，兩君合好，而裔夷之俘，以兵亂之，非齊君所以命諸侯也，裔不謀夏，夷不亂華，俘不干盟，兵不偪好，於神為不祥，於德為愆義，於人為失禮，君必不然，齊侯聞之，遽辟之，將盟，齊人加於載書曰，齊師出竟，而不以甲車三百乘從我者，有如此盟，孔丘使茲無還揖對曰，而不反我汶陽之田，吾以共命者，亦如之，齊侯將享公，孔丘謂梁丘，據，曰，齊魯之故，吾子何不聞焉，事既成矣，而又享之，是勤執事也，且犧象不出門，嘉樂不野合，饗而既具，是棄禮也，若其不具，用秕稗也，用秕稗君辱，棄禮名惡，子盍圖之，夫享所以昭德也，不昭不如其已也，乃不果享，齊人來歸鄆讙龜陰之田，晉趙鞅圍衛，報夷儀也，初，衛侯伐邯鄲午於寒氏，城其西北而守之，宵熸，及晉圍衛，午以徒七十人門於衛西門，殺人於門中，曰，請報寒氏之役，涉佗曰，夫子則勇矣，然我往，必不敢啟門，亦以徒七十人，旦門焉，步左右，皆至而立，如植，日中不啟門，乃退，反役，晉人討衛之叛故，曰，由涉佗成何，於是執涉佗以求成於衛，衛人不許，晉人遂殺涉佗，成何奔燕，君子曰，此之謂棄禮，必不鈞，詩曰，人而無禮，胡不遄死，涉佗亦遄矣哉，初，叔孫成子欲立武叔，公若藐固諫曰，不可，成子立之而卒，公南使賊射之，不能殺，公南為馬正，使公若為郈宰，武叔既定，使郈馬正侯犯，殺公若，不能，其圉人曰，吾以劍過朝，公若必曰，誰之劍也，吾稱子以告，必觀之，吾偽固，而授之未，則可殺也，使如之，公若曰，爾欲吳王我乎，遂殺公若，侯犯以郈叛，武叔懿子圍郈，弗 克。<AlignEnd Key="2734"/>
<AlignBegin Type="Time" Key="2735" RefId="魯定公十年七月" Term="魯定公十年七月"/>秋，二子及齊師復圍郈，弗克，叔孫謂郈工師駟赤曰，郈非唯叔孫氏之憂，社稷之患也，將若之何，對曰，臣之業，在揚水卒章之四言矣，叔孫稽首，駟赤謂侯犯曰，居齊魯之際而無事，必不可矣，子盍求事於齊以臨民，不然，將叛，侯犯從之，齊使至，駟赤與郈人為之宣言於郈中，曰，侯犯將以郈易于齊，齊人將遷郈民，眾兇懼，駟赤謂侯犯曰，眾言異矣，子不如易於齊，與其死也，猶是郈也，而得紓焉，何必此，齊人欲以此偪魯，必倍與子地，且盍多舍甲於子之門，以備不虞，侯犯曰，諾，乃多舍甲焉，侯犯請易於齊，齊有司觀郈將至，駟赤使周走呼曰，齊師至矣，郈人大駭，介侯犯之門甲，以圍侯犯，駟赤將射之，侯犯止之，曰，謀免我，侯犯請行，許之，駟赤先如宿，侯犯殿，每出一門，郈人閉之，及郭門，止之曰，子以叔孫氏之甲出，有司若誅之，群臣懼死，駟赤曰，叔孫氏之甲有物，吾未敢以出，犯謂駟赤曰，子止而與之數，駟赤止而納魯人，侯犯奔齊，齊人乃致郈，宋公子地嬖蘧富臘，十一分其室，而以其五與之，公子地有白馬四，公嬖向魋，魋欲之，公取而朱其尾鬣以與之，地怒，使其徒抶魋而奪之，魋懼將走，公閉門而泣之目盡腫，母弟辰曰，子分室以與獵也，而獨卑魋，亦有頗焉，子為君禮，不過出竟，君必止子，公子地出奔陳，公弗止，辰為之請，弗聽，辰曰，是我迋吾兄也，吾以國人出，君誰與處。<AlignEnd Key="2735"/>
<AlignBegin Type="Time" Key="2736" RefId="魯定公十年十月" Term="魯定公十年十月"/>冬，母弟辰，暨仲佗，石彄，出奔陳，武叔聘于齊，齊侯享之，曰，子叔孫，若使郈在君之他竟，寡人何知焉，屬與敝邑際，故敢助君憂之，對曰，非寡君之望也，所以事君，封疆社稷是以，敢以家隸，勤君之執事，夫不令之臣，天下之所惡也，君豈以為寡君賜。<AlignEnd Key="2736"/>
</doc_content>
</document>
<document filename="ChunQiuZuoZhuan_00224">
<corpus>春秋左氏傳</corpus>
<title>魯定公十一年</title>
<doc_content>
<AlignBegin Type="Time" Key="2737" RefId="魯定公十一年正月" Term="魯定公十一年正月"/>春，宋公母弟辰，暨仲佗，石彄，公子地，入于蕭以叛。<AlignEnd Key="2737"/>
<AlignBegin Type="Time" Key="2738" RefId="魯定公十一年七月" Term="魯定公十一年七月"/>秋，樂大心從之，大為宋患，寵向魋故也。<AlignEnd Key="2738"/>
<AlignBegin Type="Time" Key="2739" RefId="魯定公十一年十月" Term="魯定公十一年十月"/>冬，及鄭平，始叛晉也。<AlignEnd Key="2739"/>
</doc_content>
</document>
<document filename="ChunQiuZuoZhuan_00225">
<corpus>春秋左氏傳</corpus>
<title>魯定公十二年</title>
<doc_content>
<AlignBegin Type="Time" Key="2740" RefId="魯定公十二年四月" Term="魯定公十二年四月"/>夏，衛公孟彄伐曹，克郊還，滑羅殿，未出，不退于列，其御曰，殿而在列，其為無勇乎，羅曰，與其素厲，寧為無勇，仲由為季氏宰，將墮三都，於是叔孫氏墮郈，季氏將墮費，公山不狃，叔孫輒，帥費人以襲魯，公與三子入于季氏之宮，登武子之臺，費人攻之弗克，入及公側，仲尼命申句須，樂頎，下伐之，費人北，國人追之，敗諸姑蔑，二子奔齊，遂墮費，將墮成，公斂處父謂孟孫，墮成，齊人必至于北門，且成，孟氏之保障也，無成是無孟氏也，子 偽不知，我將不墜。<AlignEnd Key="2740"/>
<AlignBegin Type="Time" Key="2741" RefId="魯定公十二年十二月" Term="魯定公十二年十二月"/>冬，十二月，公圍成弗克。<AlignEnd Key="2741"/>
</doc_content>
</document>
<document filename="ChunQiuZuoZhuan_00226">
<corpus>春秋左氏傳</corpus>
<title>魯定公十三年</title>
<doc_content>
<AlignBegin Type="Time" Key="2742" RefId="魯定公十三年三月" Term="魯定公十三年三月"/>春，齊侯，衛侯，次于垂葭，實郥氏，使師伐晉，將濟河，諸大夫皆曰不可，邴意茲曰可，銳師伐河內，傳必數日而後及絳，絳不三月，不能出河，則我既濟水矣，乃伐河內，齊侯皆斂諸大夫之軒，唯邴意茲乘軒，齊侯欲與衛侯乘，與之宴，而駕乘廣，載甲焉，使告曰，晉師至矣，齊侯曰，比君之駕也，寡人請攝，乃介而與之乘，驅之，或告曰，無晉師，乃止，晉趙鞅謂邯鄲午曰，歸我衛貢五百家，吾舍諸晉陽，午許諾，歸告其父兄，父兄皆曰，不可，衛是以為邯鄲，而寘諸晉陽，絕衛之道也，不如侵齊而謀之，乃如之，而歸之于晉陽，趙孟怒，召午而囚諸晉陽，使其從者說劍而入，涉賓不可，乃使告邯鄲人曰，吾私有討於午也，二三子唯所欲立，遂殺午，趙稷，涉賓，以邯鄲叛。<AlignEnd Key="2742"/>
<AlignBegin Type="Time" Key="2743" RefId="魯定公十三年六月" Term="魯定公十三年六月"/>夏，六月，上軍司馬籍秦圍邯鄲，邯鄲午荀寅之甥也，荀寅范吉射之姻也，而相與睦，故不與圍，邯鄲將作亂，董安于聞之，告趙孟曰，先備諸，趙孟曰，晉國有命，始禍者死，為後可也，安于曰，與其害於民，寧我獨死，請以我說，趙孟不可。<AlignEnd Key="2743"/>
<AlignBegin Type="Time" Key="2744" RefId="魯定公十三年七月" Term="魯定公十三年七月"/>秋，七月，范氏中行氏伐趙氏之宮，趙鞅奔晉陽，晉人圍之，范皋夷無寵於范吉射，而欲為亂於范氏，梁嬰父嬖於知文子，文子欲以為卿，韓簡子與中行文子相惡，魏襄子亦與范昭子相惡，故五子謀將逐荀寅，而以梁嬰父代之，逐范吉射而以范皋夷代之，荀躒言於晉侯曰，君命大臣，始禍者死，載書在河，今三臣始禍，而獨逐鞅，刑已不鈞矣，請皆逐之。<AlignEnd Key="2744"/>
<AlignBegin Type="Time" Key="2745" RefId="魯定公十三年十一月" Term="魯定公十三年十一月"/>冬，十一月，荀躒，韓不信，魏曼多，奉公以伐范氏，中行氏，弗克，二子將伐公，齊高彊曰，三折肱知為良醫，唯伐君為不可，民弗與也，我以伐君在此矣，三家未睦，可盡克也，克之，君將誰與，若先伐君，是使睦也，弗聽，遂伐公，國人助公，二子敗，從而伐之，丁未，荀寅，士吉射，奔朝歌，韓魏以趙氏為請。<AlignEnd Key="2745"/>
<AlignBegin Type="Time" Key="2746" RefId="魯定公十三年十二月" Term="魯定公十三年十二月"/>十二月，辛未，趙鞅入于絳，盟于公宮，初，衛公叔文子朝而請享靈公，退見史鰌而告之，史鰌曰，子必禍矣，子富而君貪，其及子乎，文子曰，然，吾不先告子，是吾罪也，君既許我矣，其若之何，史鰌曰，無害，子臣，可以免，富而能臣，必免於難，上下同之，戌也驕，其亡乎，富而不驕者，鮮，吾唯子之見，驕而不亡者，未之有也，戌必與焉，及文子卒，衛侯始惡於公叔戌，以其富也，公叔戌又將去夫人之黨，夫人愬之曰，戌將為亂。<AlignEnd Key="2746"/>
</doc_content>
</document>
<document filename="ChunQiuZuoZhuan_00227">
<corpus>春秋左氏傳</corpus>
<title>魯定公十四年</title>
<doc_content>
<AlignBegin Type="Time" Key="2747" RefId="魯定公十四年正月" Term="魯定公十四年正月"/>春，衛侯逐公叔戌與其黨，故趙陽奔宋，戌來奔，梁嬰父惡董安于謂知文子曰，不殺安于，使終為政於趙氏，趙氏必得晉國，盍以其先發難也，討於趙氏，文子使告於趙孟曰，范中行氏雖信為亂，安于則發之，是安于與謀亂也，晉國有命，始禍者死，二子既伏其罪矣，敢以告，趙孟患之，安于曰，我死而晉國寧，趙氏定，將焉用生，人誰不死，吾死莫矣，乃縊而死，趙孟尸諸市，而告於知氏曰，主命戮罪人，安于既伏其罪矣，敢以告，知伯從趙孟盟，而後趙氏定，祀安于於廟，頓子牂欲事晉，背楚而絕陳好。<AlignEnd Key="2747"/>
<AlignBegin Type="Time" Key="2748" RefId="魯定公十四年二月" Term="魯定公十四年二月"/>二月，楚滅頓。<AlignEnd Key="2748"/>
<AlignBegin Type="Time" Key="2749" RefId="魯定公十四年四月" Term="魯定公十四年四月"/>夏，衛北宮結來奔，公叔戌之故也，吳伐越，越子勾踐禦之，陳于檇李，勾踐患吳之整也，使死士再禽焉，不動，使罪人三行，屬劍於頸，而辭曰，二君有治，臣奸旗鼓，不敏於君之行前，不敢逃刑，敢歸死，遂自剄也，師屬之目，越子因而伐之，大敗之，靈姑浮以戈擊闔廬，闔廬傷將指，取其一屨還，卒於陘，去檇李七里，夫差使人立於庭，苟出入，必謂己曰，夫差，而忘越王之殺而父乎，則對曰，唯不敢忘，三年乃報越，晉人圍朝歌，公會齊侯，衛侯，于脾上梁之間，謀救范中行氏，析成鮒，小王桃甲，率狄師以襲晉，戰于絳中，不克而還，士鮒奔周，小王桃甲入于朝歌。<AlignEnd Key="2749"/>
<AlignBegin Type="Time" Key="2750" RefId="魯定公十四年七月" Term="魯定公十四年七月"/>秋，齊侯，宋公，會于洮，范氏故也，衛侯為夫人南子召宋朝，會于洮，大子蒯聵獻盂于齊，過宋野，野人歌之曰，既定爾婁豬，盍歸吾艾豭，大子羞之，謂戲陽速曰，從我而朝少君，少君見我，我顧乃殺之，速曰諾，乃朝夫人，夫人見大子，大子三顧，速不進，夫人見其色，啼而走曰，蒯聵將殺余，公執其手以登臺，大子奔宋，盡逐其黨，故公孟彄出奔鄭，自鄭奔齊，大子告人曰，戲陽速禍余，戲陽速告人曰，大子則禍余，大子無道，使余殺其母，余不許，將戕於余，若殺夫人，將以余說，余是故許而弗為，以紓余死，諺曰，民保於信，吾以信義也。<AlignEnd Key="2750"/>
<AlignBegin Type="Time" Key="2751" RefId="魯定公十四年十二月" Term="魯定公十四年十二月"/>冬，十二月，晉人敗范中行氏之師於潞，獲籍秦，高彊又敗鄭師，及范氏之師于百泉。<AlignEnd Key="2751"/>
</doc_content>
</document>
<document filename="ChunQiuZuoZhuan_00228">
<corpus>春秋左氏傳</corpus>
<title>魯定公十五年</title>
<doc_content>
<AlignBegin Type="Time" Key="2752" RefId="魯定公十五年正月" Term="魯定公十五年正月"/>春，邾隱公來朝，子貢觀焉，邾子執玉高，其容仰，公受玉卑，其容俯，子貢曰，以禮觀之，二君者皆有死亡焉，夫禮，死生存亡之體也，將左右周旋，進退俯仰，於是乎取之，朝祀喪戎，於是乎觀之，今正月相朝，而皆不度，心巳亡矣，嘉事不體，何以能久，高仰，驕也，卑俯，替也，驕近亂，替近疾，君為主，其先亡乎，吳之入楚也，胡子盡俘楚邑之近胡者，楚既定，胡子豹又不事楚，曰，存亡有命，事楚何為，多取費焉，二月，楚滅胡。<AlignEnd Key="2752"/>
<AlignBegin Type="Time" Key="2753" RefId="魯定公十五年五月" Term="魯定公十五年五月"/>夏，五月，壬申，公薨，仲尼曰，賜不幸言而中，是使賜多言者也，鄭罕達敗宋師于老丘，齊侯，衛侯，次于蘧挐，謀救宋也。<AlignEnd Key="2753"/>
<AlignBegin Type="Time" Key="2754" RefId="魯定公十五年七月" Term="魯定公十五年七月"/>秋，七月，壬申，姒氏卒，不稱夫人，不赴且不祔也，葬定公，雨，不克襄事，禮也，葬定姒，不稱小君，不成喪也。<AlignEnd Key="2754"/>
<AlignBegin Type="Time" Key="2755" RefId="魯定公十五年十月" Term="魯定公十五年十月"/>冬，城漆，書不時告也。<AlignEnd Key="2755"/>
</doc_content>
</document>
<document filename="ChunQiuZuoZhuan_00229">
<corpus>春秋左氏傳</corpus>
<title>魯哀公元年</title>
<doc_content>
<AlignBegin Type="Time" Key="2756" RefId="魯哀公元年正月" Term="魯哀公元年正月"/>春，楚子圍蔡，報柏舉也，里而栽，廣丈，高倍，夫屯，晝夜九日，如子西之素，蔡人男女以辨，使疆于江汝之間，而還，蔡於是乎請遷于吳，吳王夫差敗越于夫椒，報檇李也，遂入越，越子以甲楯五千，保于會稽，使大夫種因吳大宰嚭以行成，吳子將許之，伍員曰，不可，臣聞之，樹德莫如滋，去疾莫如盡，昔有過澆，殺斟灌以伐斟鄩，滅夏后相，后緡方娠，逃出自竇，歸于有仍，生少康焉，為仍牧正，惎澆能戒之，澆使椒求之，逃奔有虞，為之庖正，以除其害，虞思於是妻之以二姚，而邑諸綸，有田一成，有眾一旅，能布其德，而兆其謀，以收夏眾，撫其官職，使女艾諜澆，使季杼誘豷，遂滅過戈，復禹之績，祀夏配天，不失舊物，今吳不如過，而越大於少康，或將豐之，不亦難乎，句踐能親而務施，施不失人，親不棄勞，與我同壤，而世為仇讎，於是乎克而弗取，將又存之，違天而長寇讎，後雖悔之，不可食巳，姬之衰也，日可俟也，介在蠻夷，而長寇讎，以是求伯，必不行矣，弗聽，退而告人曰，越十年生聚，而十年教訓，二十年之外，吳其為沼乎。<AlignEnd Key="2756"/>
<AlignBegin Type="Time" Key="2757" RefId="魯哀公元年三月" Term="魯哀公元年三月"/>三月，越及吳平，吳入越不書，吳不告慶，越不告敗也。<AlignEnd Key="2757"/>
<AlignBegin Type="Time" Key="2758" RefId="魯哀公元年四月" Term="魯哀公元年四月"/>夏，四月，齊侯，衛侯，救邯鄲，圍五鹿，吳之入楚也，使召陳懷公，懷公朝國人而問焉，曰，欲與楚者右，欲與吳者左，陳人從田，無田從黨，逢滑當公而進曰，臣聞國之興也以福，其亡也以禍，今吳未有福，楚未有禍，楚未可棄，吳未可從，而晉盟主也，若以晉辭，吳若何，公曰，國勝君亡，非禍而何，對曰，國之有是多矣，何必不復，小國猶復，況大國乎，臣聞國之興也，視民如傷，是其福也，其亡也，以民為土芥，是其禍也，楚雖無德，亦不艾殺其民，吳日敝於兵，暴骨如莽，而未見德焉，天其或者正訓楚也，禍之適吳，其何日之有，陳侯從之，及夫差克越，乃脩先君之怨。<AlignEnd Key="2758"/>
<AlignBegin Type="Time" Key="2759" RefId="魯哀公元年八月" Term="魯哀公元年八月"/>秋，八月，吳侵陳，脩舊怨也，齊侯，衛侯，會于乾侯，救范氏也，師及齊師，衛孔圉鮮虞人伐晉，取棘蒲，吳師在陳，楚大夫皆懼曰，闔廬惟能用其民，以敗我於柏舉，今聞其嗣又甚焉，將若之何，子西曰，二三子恤不相睦，無患吳矣，昔闔廬食不二味，居不重席，室不崇壇，器不彤鏤，宮室不觀，舟車不飾，衣服財用，擇不取費，在國，天有菑癘，親巡其孤寡，而共其乏困，在軍，熟食者分而後敢食，其所嘗者，卒乘與焉，勤恤其民，而與之勞逸，是以民不罷勞，死不知曠，吾先大夫子常易之，所以敗我也，今聞夫差，次有臺榭陂池焉，宿有妃嬙嬪御焉，一日之行，所欲必成，玩好必從，珍異是聚，觀樂是務，視民如讎，而用之日新，夫先自敗也已，安能敗我。<AlignEnd Key="2759"/>
<AlignBegin Type="Time" Key="2760" RefId="魯哀公元年十一月" Term="魯哀公元年十一月"/>冬，十一月，晉趙鞅伐朝歌。<AlignEnd Key="2760"/>
</doc_content>
</document>
<document filename="ChunQiuZuoZhuan_00230">
<corpus>春秋左氏傳</corpus>
<title>魯哀公二年</title>
<doc_content>
<AlignBegin Type="Time" Key="2761" RefId="魯哀公二年正月" Term="魯哀公二年正月"/>春，伐邾，將伐絞，邾人愛其土，故賂以漷沂之田而受盟，初，衛侯遊于郊，子南僕，公曰，余無子，將立女，不對，他日又謂之，對曰，郢不足以辱社稷，君其改圖，君夫人在堂，三揖在下，君命祇辱。<AlignEnd Key="2761"/>
<AlignBegin Type="Time" Key="2762" RefId="魯哀公二年四月" Term="魯哀公二年四月"/>夏，衛靈公卒，夫人曰，命公子郢為大子，君命也，對曰，郢異於他子，且君沒於吾手，若有之，郢必聞之，且亡人之子輒在，乃立輒。<AlignEnd Key="2762"/>
<AlignBegin Type="Time" Key="2763" RefId="魯哀公二年六月" Term="魯哀公二年六月"/>六月，乙酉，晉趙鞅納衛大子于戚，宵迷，陽虎曰，右河而南必至焉，使大子絻，八人衰絰，偽自衛逆者，告於門，哭而入，遂居之。<AlignEnd Key="2763"/>
<AlignBegin Type="Time" Key="2764" RefId="魯哀公二年八月" Term="魯哀公二年八月"/>秋，八月，齊人輸范氏粟，鄭子姚，子般，送之，士吉射逆之，趙鞅禦之，遇于戚，陽虎曰，吾車少，以兵車之旆，與罕駟兵車，先陳，罕駟自後隨而從之，彼見吾貌，必右懼心，於是乎會之，必大敗之，從之，卜戰，龜焦，樂丁曰，詩曰，爰始爰謀，爰契我龜，謀協以故，兆詢可也，簡子誓曰，范氏中行氏反易天明，斬艾百姓，欲擅晉國而滅其君，寡君恃鄭而保焉，今鄭為不道，棄君助臣，二三子順天明，從君命，經德義，除詬恥，在此行也，克敵者，上大夫受縣，下大夫受郡，士田十萬，庶人工商遂，人臣隸圉免，志父無罪，君實圖之，若其有罪，絞縊以戮，桐棺三寸，不設屬辟，素車樸馬，無入于兆，下卿之罰也，甲戌，將戰，郵無恤御簡子，衛太子為右，登鐵上，望見鄭師眾，大子懼，自投于車下，子良授大子綏而乘之，曰，婦人也，簡子巡列，曰，畢萬匹夫也，七戰皆獲，有馬百乘，死於牖下，群子勉之，死不在寇，繁羽御趙羅，宋勇為右，羅無勇麇之，吏詰之，御對曰，痁作而伏，衛大子禱曰，曾孫蒯聵，敢昭告皇祖文王，烈祖康叔，文祖襄公，鄭勝亂從，晉午在難，不能治亂，使鞅討之，蒯聵不敢自佚，備持矛焉，敢告無絕筋，無折骨，無面傷，以集大事，無作三祖羞，大命不敢請，佩玉不敢愛，鄭人擊簡子中肩，斃于車中，獲其蜂旗，大子救之以戈，鄭師北，獲溫大夫趙羅，大子復伐之，鄭師大敗，獲齊粟千車，趙孟喜曰，可矣，傅傁曰，雖克鄭，猶有知在，憂未艾也，初，周人與范氏田，公孫尨稅焉，趙氏得而獻之，吏請殺之，趙孟曰，為其主也，何罪，止而與之田，及鐵之戰，以徒五百人，宵攻鄭師，取蜂旗於子姚之幕下，獻曰，請報主德，追鄭師，姚，般，公孫林，殿而射，前列多死，趙孟曰，國無小，既戰，簡子曰，吾伏弢嘔血，鼓音不衰，今日我上也，大子曰，吾救主於車，退敵於下，我右之上也，郵良曰，我兩靷將絕，吾能止之，我御之上也，駕而乘材，兩靷皆絕，吳洩庸如蔡納聘，而稍納師，師畢入，眾知之，蔡侯告大夫殺公子駟以說，哭而遷墓。<AlignEnd Key="2764"/>
<AlignBegin Type="Time" Key="2765" RefId="魯哀公二年十月" Term="魯哀公二年十月"/>冬，蔡遷于州來。<AlignEnd Key="2765"/>
</doc_content>
</document>
<document filename="ChunQiuZuoZhuan_00231">
<corpus>春秋左氏傳</corpus>
<title>魯哀公三年</title>
<doc_content>
<AlignBegin Type="Time" Key="2766" RefId="魯哀公三年正月" Term="魯哀公三年正月"/>春，齊衛圍戚，求援于中山。<AlignEnd Key="2766"/>
<AlignBegin Type="Time" Key="2767" RefId="魯哀公三年五月" Term="魯哀公三年五月"/>夏，五月，辛卯，司鐸火，火踰公宮，桓僖災，救火者皆曰顧府，南宮敬叔至，命周人出御書，俟於宮曰，庀女而不在死，子服景伯至，命宰人出禮書，以待命，命不共，有常刑，校人乘馬，巾車脂轄，百官官備，府庫慎守，官人肅給，濟濡帷幕，鬱攸從之，蒙茸公屋，自大廟始，外內以悛，助所不給，有不用命，則有常刑，無赦，公父文伯至，命校人駕乘車，季桓子至，御公立于象魏之外，命救火者，傷人則止，財可為也，命藏象魏，曰，舊章不可亡也，富父槐至，曰，無備而官辦者，猶拾瀋也，於是乎去表之稿，道還公宮，孔子在陳，聞火，曰，其桓僖乎，劉氏，范氏，世為婚姻，萇弘事劉文公，故周與范氏，趙鞅以為討。<AlignEnd Key="2767"/>
<AlignBegin Type="Time" Key="2768" RefId="魯哀公三年六月" Term="魯哀公三年六月"/>六月，癸卯，周人殺萇弘。<AlignEnd Key="2768"/>
<AlignBegin Type="Time" Key="2769" RefId="魯哀公三年七月" Term="魯哀公三年七月"/>秋，季孫有疾，命正常曰，無死，南孺子之子，男也，則以告而立之，女也，則肥也可，季孫卒，康子即位，既葬，康子在朝，南氏生男正常，載以如朝，告曰，夫子有遺言，命其圉臣曰，南氏生男，則以告於君，與大夫，而立之，今生矣，男也，敢告，遂奔衛，康子請退，公使共劉視之，則或殺之矣，乃討之，召正常，正常不反。<AlignEnd Key="2769"/>
<AlignBegin Type="Time" Key="2770" RefId="魯哀公三年十月" Term="魯哀公三年十月"/>冬，十月，晉趙鞅圍朝歌，師于其南，荀寅伐其郛，使其徒自北門入，己犯師而出，癸丑，奔邯鄲。<AlignEnd Key="2770"/>
<AlignBegin Type="Time" Key="2771" RefId="魯哀公三年十一月" Term="魯哀公三年十一月"/>十一月，趙鞅殺士皋夷，惡范氏也。<AlignEnd Key="2771"/>
</doc_content>
</document>
<document filename="ChunQiuZuoZhuan_00232">
<corpus>春秋左氏傳</corpus>
<title>魯哀公四年</title>
<doc_content>
<AlignBegin Type="Time" Key="2772" RefId="魯哀公四年正月" Term="魯哀公四年正月"/>春，蔡昭侯將如吳，諸大夫恐其又遷也，承，公孫翩逐而射之，入於家人而卒，以兩矢門之，眾莫敢進，文之鍇後至，曰，如牆而進，多而殺二人，鍇執弓而先，翩射之，中肘，鍇遂殺之，故逐公孫辰，而殺公孫姓，公孫盱。<AlignEnd Key="2772"/>
<AlignBegin Type="Time" Key="2773" RefId="魯哀公四年四月" Term="魯哀公四年四月"/>夏，楚人既克夷虎，乃謀北方，左司馬販，申公壽餘，葉公諸梁，致蔡於負函，致方城之外於繒關，曰，吳將泝江入郢，將奔命焉，為一昔之期，襲梁及霍，單浮餘圍蠻氏，蠻氏潰，蠻子赤奔晉陰地，司馬起豐析與狄戎，以臨上雒，左師軍于菟和，右師軍于倉野，使謂陰地之命大夫士蔑曰，晉楚有盟，好惡同之，若將不廢，寡君之願也，不然，將通於少，習以聽命，士蔑請諸趙孟，趙孟曰，晉國未寧，安能惡於楚，必速與之，士蔑乃致九州之戎，將裂田以與蠻子而城之，且將為之卜，蠻子聽卜，遂執之，與其五大夫，以畀楚師于三戶，司馬致邑立宗焉，以誘其遺民，而盡俘以歸。<AlignEnd Key="2773"/>
<AlignBegin Type="Time" Key="2774" RefId="魯哀公四年七月" Term="魯哀公四年七月"/>秋，七月，齊陳乞，弦施，衛甯跪，救范氏，庚午，圍五鹿。<AlignEnd Key="2774"/>
<AlignBegin Type="Time" Key="2775" RefId="魯哀公四年九月" Term="魯哀公四年九月"/>九月，趙鞅圍邯鄲。<AlignEnd Key="2775"/>
<AlignBegin Type="Time" Key="2776" RefId="魯哀公四年十一月" Term="魯哀公四年十一月"/>冬，十一月，邯鄲降，荀寅奔鮮虞，趙稷奔臨。<AlignEnd Key="2776"/>
<AlignBegin Type="Time" Key="2777" RefId="魯哀公四年十二月" Term="魯哀公四年十二月"/>十二月，弦施逆之，遂墮臨，國夏伐晉，取邢，任，欒，鄗，逆畤，陰人，盂，壺口，會鮮虞，納荀寅于柏人。<AlignEnd Key="2777"/>
</doc_content>
</document>
<document filename="ChunQiuZuoZhuan_00233">
<corpus>春秋左氏傳</corpus>
<title>魯哀公五年</title>
<doc_content>
<AlignBegin Type="Time" Key="2778" RefId="魯哀公五年正月" Term="魯哀公五年正月"/>春，晉圍柏人，荀寅，士吉射，奔齊，初，范氏之臣王生，惡張柳朔，言諸昭子，使為柏人，昭子曰，夫非而讎乎，對曰，私讎不及，公好不廢，過惡不去，善義之經也，臣敢違之，及范氏出，張柳朔謂其子，爾從主，勉之，我將止死，主生授我矣，吾不可以僭之，遂死於柏人。<AlignEnd Key="2778"/>
<AlignBegin Type="Time" Key="2779" RefId="魯哀公五年四月" Term="魯哀公五年四月"/>夏，趙鞅伐衛，范氏之故也，遂圍中牟，齊燕姬生子，不成而死，諸子，鬻姒之子荼嬖，諸大夫恐其為大子也，言於公曰，君之齒長矣，未有大子，若之何，公曰，二三子間於憂虞，則有疾疢，亦姑謀樂，何憂於無君，公疾，使國惠子，高昭子，立荼，寘群公子於萊。<AlignEnd Key="2779"/>
<AlignBegin Type="Time" Key="2780" RefId="魯哀公五年七月" Term="魯哀公五年七月"/>秋，齊景公卒。<AlignEnd Key="2780"/>
<AlignBegin Type="Time" Key="2781" RefId="魯哀公五年十月" Term="魯哀公五年十月"/>冬，十月，公子嘉，公子駒，公子黔，奔衛，公子鉏，公子陽生，來奔，萊人歌之曰，景公死乎不與埋，三軍之事乎不與謀，師乎師乎，何黨之乎，鄭駟秦富而侈，嬖大夫也，而常陳卿之車服於其庭，鄭人惡而殺之，子思曰，詩曰，不解于位，民之攸塈，不守其位，而能久者鮮矣，商頌曰，不僭不濫，不敢怠皇，命以多福。<AlignEnd Key="2781"/>
</doc_content>
</document>
<document filename="ChunQiuZuoZhuan_00234">
<corpus>春秋左氏傳</corpus>
<title>魯哀公六年</title>
<doc_content>
<AlignBegin Type="Time" Key="2782" RefId="魯哀公六年正月" Term="魯哀公六年正月"/>春，晉伐鮮虞，治范氏之亂也，吳伐陳，復脩舊怨也，楚子曰，吾先君與陳有盟，不可以不救，乃救陳，師于城父，齊陳乞偽事高國者，每朝必驂乘焉，所從必言，諸大夫曰，彼皆偃蹇，將棄子之命，皆曰，高國得君，必偪我，盍去諸，固將謀子，子早圖之，圖之莫如盡滅之，需事之下也，及朝，則曰，彼虎狼也，見我在子之側，殺我無日矣，請就之位，又謂諸大夫曰，二子者禍矣，恃得君而欲謀二三子，曰，國之多難，貴寵之由，盡去之而後君定，既成謀矣，盍及其未作也，先諸作而後悔，亦無及也，大夫從之。<AlignEnd Key="2782"/>
<AlignBegin Type="Time" Key="2783" RefId="魯哀公六年六月" Term="魯哀公六年六月"/>夏，六月，戊辰，陳乞鮑牧及諸大夫以甲入于公宮，昭子聞之，與惠子乘如公，戰于莊，敗，國人追之，國夏奔莒，遂及高張晏圉，弦施來奔。<AlignEnd Key="2783"/>
<AlignBegin Type="Time" Key="2784" RefId="魯哀公六年七月" Term="魯哀公六年七月"/>秋，七月，楚子在城父，將救陳，卜戰不吉，卜退不吉，王曰，然則死也，再敗楚師，不如死，棄盟逃讎，亦不如死，死一也，其死讎乎，命公子申為王，不可，則命公子結，亦不可，則命公子啟，五辭而後許，將戰，王有疾，庚寅，昭王攻大冥，卒于城父，子閭退曰，君王舍其子而讓，群臣敢忘君乎，從君之命，順也，立君之子，亦順也，二順不可失也，與子西，子期，謀潛師閉塗，逆越女之子章立之，而後還，是歲也，有雲如眾，赤鳥夾日以飛，三日，楚子使問諸周大史，周大史曰，其當王身乎，若禜之，可移於令尹，司馬王曰，除腹心之疾，而寘諸股肱何益，不穀不有大過，天其夭諸，有罪受罰，又焉移之，遂弗禜，初，昭王有疾，卜曰，河為祟，王弗祭，大夫請祭諸郊，王曰，三代命祀，祭不越望，江漢雎章，楚之望也，禍福之至，不是過也，不穀雖不德，河非所獲罪也，遂弗祭，孔子曰，楚昭王知大道矣，其不失國也宜哉，夏書曰，惟彼陶唐，帥彼天常，有此冀方，今失其行，亂其紀綱，乃滅而亡，又曰，允出茲在茲，由己率常可矣。<AlignEnd Key="2784"/>
<AlignBegin Type="Time" Key="2785" RefId="魯哀公六年八月" Term="魯哀公六年八月"/>八月，齊邴意茲來奔，陳僖子使召公子陽生，陽生駕而見南郭且于，曰，嘗獻馬於季孫，不入於上乘，故又獻此，請與子乘之，出萊門而告之故，闞止知之，先待諸外，公子曰，事未可知，反與壬也處，戒之，遂行，逮夜至於齊，國人知之，僖子使子士之母養之，與饋者皆入。<AlignEnd Key="2785"/>
<AlignBegin Type="Time" Key="2786" RefId="魯哀公六年十月" Term="魯哀公六年十月"/>冬，十月，丁卯，立之，將盟，鮑子醉而往，其臣差車鮑點，曰，此誰之命也，陳子曰，受命于鮑子，遂誣鮑子曰，子之命也，鮑子曰，女忘君之為孺子牛，而折其齒乎，而背之也，悼公稽首曰，吾子奉義而行者也，若我可，不必亡一大夫，若我不可，不必亡一公子，義則進，否則退，敢不唯子是從，廢興無以亂，則所願也，鮑子曰，誰非君之子，乃受盟，使胡姬以安孺子如賴，去鬻姒，殺王甲，拘江說，囚王豹于句竇之丘，公使朱毛告於陳子曰，微子則不及此，然君異於器，不可以二，器二不匱，君二多難，敢布諸大夫，僖子不對而泣，曰，君舉不信群臣乎，以齊國之困，困又有憂，少君不可以訪，是以求長君，庶亦能容群臣乎，不然，夫孺子何罪，毛復命，公悔之，毛曰，君大訪於陳子，而圖其小，可也，使毛遷孺子於駘，不至，殺諸野幕之下，葬諸殳冒淳。<AlignEnd Key="2786"/>
</doc_content>
</document>
<document filename="ChunQiuZuoZhuan_00235">
<corpus>春秋左氏傳</corpus>
<title>魯哀公七年</title>
<doc_content>
<AlignBegin Type="Time" Key="2787" RefId="魯哀公七年正月" Term="魯哀公七年正月"/>春，宋師侵鄭，鄭叛晉故也，晉師侵衛，衛不服也。<AlignEnd Key="2787"/>
<AlignBegin Type="Time" Key="2788" RefId="魯哀公七年四月" Term="魯哀公七年四月"/>夏，公會吳于鄫，吳來徵百牢，子服景伯對曰，先王未之有也，吳人曰，宋百牢我，魯不可以後宋，且魯牢晉大夫過十，吳王百牢，不亦可乎，景伯曰，晉范鞅貪而棄禮，以大國懼敝邑，故敝邑十一牢之，君若以禮命於諸侯，則有數矣，若亦棄禮，則有淫者矣，周之王也，制禮上物，不過十二，以為天之大數也，今棄周禮，而曰必百牢，亦唯執事，吳人弗聽，景伯曰，吳將亡矣，棄天而背本，不與，必棄疾於我，乃與之，太宰嚭召季康子，康子使子貢辭，大宰嚭曰，國君道長，而大夫不出門，此何禮也，對曰，豈以為禮，畏大國也，大國不以禮命於諸侯，苟不以禮，豈可量也，寡君既共命焉，其老豈敢棄其國，大伯端委以治周禮，仲雍嗣之，斷髮文身，臝以為飾，豈禮也哉，有由然也，反自鄫，以吳為無能為也，季康子欲伐邾，乃饗大夫以謀之，子服景伯曰，小所以事大，信也，大所以保小，仁也，背大國不信，伐小國不仁，民保於城，城保於德，失二德者，危將焉保，孟孫曰，二三子以為何如，惡賢而逆之，對曰，禹合諸侯於塗山，執玉帛者萬國，今其存者，無數十焉，唯大不字小，小不事大也，知必危，何故不言，魯德如邾，而以眾加之，可乎，不樂而出。<AlignEnd Key="2788"/>
<AlignBegin Type="Time" Key="2789" RefId="魯哀公七年七月" Term="魯哀公七年七月"/>秋‧伐邾，及范門，猶聞鍾聲，大夫諫，不聽，茅成子請告於吳，不許，曰，魯擊柝聞於邾，吳二千里，不三月不至，何及於我，且國內豈不足，成子以茅叛，師遂入邾，處其公宮，眾師晝掠，邾眾保于繹，師宵掠，以邾子益來，獻于亳社，囚諸負瑕，負瑕故有繹，邾茅夷鴻以束帛乘韋，自請救於吳，曰，魯弱晉而遠吳，馮恃其眾而背君之盟，辟君之執事，以陵我小國，邾非敢自愛也，懼君威之不立，君威之不立，小國之憂也，若夏盟於鄫衍，秋而背之，成求 而不違，四方諸侯，其何以事君，且魯賦八百乘，君之貳也，邾賦六百乘，君之私也，以私奉貳，唯君圖之，吳子從之，宋人圍曹，鄭桓子思曰，宋人有曹，鄭之患也，不可以不救。<AlignEnd Key="2789"/>
<AlignBegin Type="Time" Key="2790" RefId="魯哀公七年十月" Term="魯哀公七年十月"/>冬，鄭師救曹，侵宋，初，曹人或夢眾君子立于社宮，而謀亡曹，曹叔振鐸請待公孫彊，許之，旦而求之曹，無之，戒其子曰，我死，爾聞公孫彊為政，必去之，及曹伯陽即位，好田弋，曹鄙人公孫彊好弋，獲白鴈，獻之，且言田弋之說，說之，因訪政事，大說之，有寵使為司城以聽政，夢者之子乃行，彊言霸說於曹伯，曹伯從之，乃背晉而奸宋，宋人伐之，晉人不救，築五邑於其郊，曰，黍丘，揖丘，大城，鍾，邘。<AlignEnd Key="2790"/>
</doc_content>
</document>
<document filename="ChunQiuZuoZhuan_00236">
<corpus>春秋左氏傳</corpus>
<title>魯哀公八年</title>
<doc_content>
<AlignBegin Type="Time" Key="2791" RefId="魯哀公八年三月" Term="魯哀公八年三月"/>春，宋公伐曹，將還，褚師子肥殿，曹人詬之，不行，師待之，公聞之怒，命反之，遂滅曹，執曹伯，及司城彊以歸，殺之，吳為邾故，將伐魯，問於叔孫輒，叔孫輒對曰，魯有名而無情，伐之必得志焉，退而告公山不狃，公山不狃曰，非禮也，君子違不適讎國，未臣而有伐之，奔命焉，死之可也，所託也則隱，且夫人之行也，不以所惡廢鄉，今子以小惡而欲覆宗國，不亦難乎，若使子率，子必辭，王將使我子張疾之，王問於子洩，對曰，魯雖無與立，必有與斃，諸侯將救之，未可以得志焉，晉與齊楚輔之，是四讎也，夫魯，齊晉之脣，脣亡齒寒，君所知也，不救何為，三月，吳伐我，子洩率，故道險，從武城，初武城人或有因於吳竟田焉，拘鄫人之漚菅者，曰，何故使吾水滋，及吳師至，拘者道之，以伐武城，克之，王犯嘗為之宰，澹臺子羽之父好焉，國人懼，懿子謂景伯，若之何，對曰，吳師來，斯與之戰，何患焉，且召之而至，又何求焉，吳師克東陽而進，舍於五梧，明日，舍於蠶室，公賓庚，公甲叔子，與戰于夷，獲叔子與析朱鉏，獻於王，王曰，此同車，必使能，國未可望也，明日舍于庚宗，遂次于泗上，微虎欲宵攻王舍，私屬徒七百人，三踊於幕庭，卒三百人，有若與焉，及稷門之內，或謂季孫曰，不足以害吳，而多殺國士，不如已也，乃止之，吳子聞之，一夕三遷，吳人行成，將盟，景伯曰，楚人圍宋，易子而食，析骸而爨，猶無城下之盟，我未及虧，而有城下之盟，是棄國也，吳輕而遠，不能久，將歸矣，請少待之，弗從，景伯負載，造於萊門，乃請釋子服何於吳，吳人許之，以王子姑曹當之，而後止，吳人盟而還，齊悼公之來也，季康子以其妹妻之，即位而逆之，季魴侯通焉，女言其情，弗敢與也，齊侯怒。<AlignEnd Key="2791"/>
<AlignBegin Type="Time" Key="2792" RefId="魯哀公八年五月" Term="魯哀公八年五月"/>夏，五月，齊鮑牧帥師伐我，取讙及闡，或譖胡姬於齊侯，曰，安孺子之黨也。<AlignEnd Key="2792"/>
<AlignBegin Type="Time" Key="2793" RefId="魯哀公八年六月" Term="魯哀公八年六月"/>六月，齊侯殺胡姬，齊侯使如吳請師，將以伐我，乃歸邾子，邾子又無道，吳子使大宰子餘討之，囚諸樓臺栫之以棘，使諸大夫奉大子革以為政。<AlignEnd Key="2793"/>
<AlignBegin Type="Time" Key="2794" RefId="魯哀公八年七月" Term="魯哀公八年七月"/>秋，及齊平。<AlignEnd Key="2794"/>
<AlignBegin Type="Time" Key="2795" RefId="魯哀公八年九月" Term="魯哀公八年九月"/>九月，臧賓如如齊蒞盟，齊閭丘明來蒞盟，且逆季姬以歸，嬖，鮑牧又謂群公子曰，使女有馬千乘乎，公子愬之，公謂鮑子，或譖子，子姑居於潞以察之，若有之，則分室以行，若無之，則反子之所，出門，使以三分之一行，半道，使以二乘，及潞，麇之以入，遂殺之。<AlignEnd Key="2795"/>
<AlignBegin Type="Time" Key="2796" RefId="魯哀公八年十二月" Term="魯哀公八年十二月"/>冬，十二月，齊人歸讙及闡，季姬嬖故也。<AlignEnd Key="2796"/>
</doc_content>
</document>
<document filename="ChunQiuZuoZhuan_00237">
<corpus>春秋左氏傳</corpus>
<title>魯哀公九年</title>
<doc_content>
<AlignBegin Type="Time" Key="2797" RefId="魯哀公九年正月" Term="魯哀公九年正月"/>春，齊侯使公孟綽辭師于吳，吳子曰，昔歲寡人聞命，今又革之，不知所從，將進受命於君，鄭武子賸之嬖，許瑕求邑，無以與之，請外取，許之，故圍宋雍丘，宋皇瑗圍鄭師，每日遷舍，壘合，鄭師哭，子姚救之，大敗。<AlignEnd Key="2797"/>
<AlignBegin Type="Time" Key="2798" RefId="魯哀公九年二月" Term="魯哀公九年二月"/>二月，甲戌，宋取鄭師于雍丘，使有能者無死，以郟張與鄭羅歸。<AlignEnd Key="2798"/>
<AlignBegin Type="Time" Key="2799" RefId="魯哀公九年四月" Term="魯哀公九年四月"/>夏，楚人伐陳，陳即吳故也，宋公伐鄭。<AlignEnd Key="2799"/>
<AlignBegin Type="Time" Key="2800" RefId="魯哀公九年七月" Term="魯哀公九年七月"/>秋，吳城邗，溝通江淮，晉趙鞅卜救鄭，遇水適火，占諸史趙，史墨，史龜，史龜曰，是謂沈陽，可以興兵，利以伐姜，不利子商，伐齊則可，敵宋不吉，史墨曰，盈，水名也，子，水位也，名位敵，不可干也，炎帝為火師，姜姓其後也，水勝火，伐姜則可，史趙曰，是謂如川之滿，不可游也，鄭方有罪，不可救也，救鄭則不吉，不知其他，陽虎以周易筮之，遇泰之需曰，宋方吉不可與也，微子啟，帝乙之，元子也，宋，鄭，甥舅也，祉，祿也，若帝乙之元子，歸妹而有吉祿，我安得吉焉，乃止。<AlignEnd Key="2800"/>
<AlignBegin Type="Time" Key="2801" RefId="魯哀公九年十月" Term="魯哀公九年十月"/>冬，吳子使，來儆師伐齊。<AlignEnd Key="2801"/>
</doc_content>
</document>
<document filename="ChunQiuZuoZhuan_00238">
<corpus>春秋左氏傳</corpus>
<title>魯哀公十年</title>
<doc_content>
<AlignBegin Type="Time" Key="2802" RefId="魯哀公十年正月" Term="魯哀公十年正月"/>春，邾隱公來奔，齊甥也，故遂奔齊，公會吳子，邾子，郯子，伐齊南鄙，師于鄎，齊人弒悼公，赴于師，吳子三日哭于軍門之外，徐承帥舟師，將自海入齊，齊人敗之，吳師乃還。<AlignEnd Key="2802"/>
<AlignBegin Type="Time" Key="2803" RefId="魯哀公十年四月" Term="魯哀公十年四月"/>夏‧趙鞅帥師伐齊，大夫請卜之，趙孟曰，吾卜於此起兵，事不再令，卜不襲吉，行也，於是乎取犁及轅，毀高唐之郭，侵及賴而還。<AlignEnd Key="2803"/>
<AlignBegin Type="Time" Key="2804" RefId="魯哀公十年七月" Term="魯哀公十年七月"/>秋，吳子使來復儆師。<AlignEnd Key="2804"/>
<AlignBegin Type="Time" Key="2805" RefId="魯哀公十年十月" Term="魯哀公十年十月"/>冬，楚子期伐陳，吳延州來季子救陳，謂子期曰，二君不務德，而力爭諸侯，民何罪焉，我請退，以為子名務德而安，民乃還。<AlignEnd Key="2805"/>
</doc_content>
</document>
<document filename="ChunQiuZuoZhuan_00239">
<corpus>春秋左氏傳</corpus>
<title>魯哀公十一年</title>
<doc_content>
<AlignBegin Type="Time" Key="2806" RefId="魯哀公十一年正月" Term="魯哀公十一年正月"/>春，齊為鄎故，國書，高無平，帥師伐我，及清，季孫謂其宰冉求，曰，齊師在清，必魯故也，若之何，求曰，一子守，二子從，公禦諸竟，季孫曰，不能，求曰，居封疆之間，季孫告二子，二子不可，求曰，若不可，則君無出，一子帥師，背城而戰，不屬者，非魯人也，魯之群室，眾於齊之兵車，一室敵車，優矣，子何患焉，二子之不欲戰也，宜政在季氏，當子之身，齊人伐魯，而不能戰，子之恥也，大不列於諸侯矣，季孫使從於朝，俟於黨氏之溝，武叔呼而問戰焉，對曰，君子有遠慮，小人何知，懿子強問之，對曰，小人慮材而言，量力而共者也，武叔曰，是謂我不成丈夫也，退而蒐乘，孟孺子洩帥右師，顏羽御，邴洩為右，冉求帥左師，管周父御，樊遲為右，季孫曰，須也弱，有子曰，就用命焉，季孫之甲七千，冉有以武城人三百，為己徒卒，老幼守宮，次于雩門之外，五日，右師從之，公叔務人見保者而泣曰，事充政重，上不能謀，士不能死，何以治民，吾既言之矣，敢不勉乎，師及齊師戰于郊，齊師自稷曲，師不踰溝，樊遲曰，非不能也，不信子也，請三刻而踰之，如之，眾從之，師入齊軍，右師奔，齊人從之，陳瓘，陳莊，涉泗，孟之側後入，以為殿，抽矢策其馬曰，馬不進也，林不狃之伍曰，走乎，不狃曰，誰不如，曰，然則止乎，不狃曰，惡賢，徐步而死，師獲甲首八十，齊人不能師，宵諜曰，齊人遁，冉有請從之，三季孫弗許，孟孺子語人曰，我不如顏羽，而賢於邴洩，子羽銳敏，我不欲戰而能默，洩曰，驅之，公為與其嬖僮汪錡乘，皆死皆殯，孔子曰，能執干戈以衛社稷，可無殤也，冉有用矛於齊師，故能入其軍，孔子曰，義也。<AlignEnd Key="2806"/>
<AlignBegin Type="Time" Key="2807" RefId="魯哀公十一年四月" Term="魯哀公十一年四月"/>夏，陳轅頗出奔鄭，初轅頗為司徒，賦封田，以嫁公女，有餘，以為己大器，國人逐之，故出道渴，其族轅咺，進稻醴，粱糗，腶脯焉，喜曰，何其給也，對曰，器成而具，曰，何不吾諫，對曰，懼先行，為郊戰，故公會吳子伐齊。<AlignEnd Key="2807"/>
<AlignBegin Type="Time" Key="2808" RefId="魯哀公十一年五月" Term="魯哀公十一年五月"/>五月，克博，壬申，至于嬴，中軍從王，胥門巢將上軍，王子姑曹將下軍，展如將右軍，齊國書將中軍，高無平將上軍，宗樓將下軍，陳僖子謂其弟書，爾死，我必得志，宗子陽與閭丘明相厲也，桑掩胥御國子，公孫夏曰，二子必死，將戰，公孫夏命其徒歌虞殯，陳子行命其徒具含玉，公孫揮命其徒曰，人尋約，吳髮短，東郭書曰，三戰必死，於此三矣，使問弦多以琴，曰，吾不復見子矣，陳書曰，此行也，吾聞鼓而已，不聞金矣，甲戌，戰于艾陵，展如敗高子，國子敗胥門巢，王卒助之，大敗齊師，獲國書，公孫夏，閭丘明，陳書，東郭書，革車八百乘，甲首三千，以獻于公，將戰，吳子呼叔孫曰，而事何也，對曰，從司馬王賜之甲劍鈹，曰，奉爾君事，敬無廢命，叔孫未能對，衛賜進曰，州仇奉甲從君而拜，公使大史固，歸國子之元，寘之新篋，褽之以玄纁，加組帶焉，寘書于其上，曰，天若不識不衷，何以使下國，吳將伐齊，越子率其眾以朝焉，王及列士，皆有饋賂，吳人皆喜，唯子胥懼曰，是豢吳也夫，諫曰，越在我，心腹之疾也，壤地同面有欲於我，夫其柔服，求濟其欲也，不如早從事焉，得志於齊，猶獲石田也，無所用之，越不為沼，吳其泯矣，使醫除疾，而曰必遺類焉者，未之有也，盤庚之誥曰，其有顛越不共，則劓殄無遺育，無俾易種于茲邑，是商所以興也，今君易之，將以求大，不亦難乎，弗聽，使於齊，屬其子於鮑氏，為王孫氏，反役，王聞之，使賜之屬鏤以死，將死，曰，樹吾墓檟，檟可材也，吳其亡乎，三年，其始弱矣，盈必毀，天之道也。<AlignEnd Key="2808"/>
<AlignBegin Type="Time" Key="2809" RefId="魯哀公十一年七月" Term="魯哀公十一年七月"/>秋，季孫命脩守備，曰，小勝大，禍也，齊至無日矣。<AlignEnd Key="2809"/>
<AlignBegin Type="Time" Key="2810" RefId="魯哀公十一年十月" Term="魯哀公十一年十月"/>冬，衛大叔疾出奔宋，初疾娶于宋子朝，其娣嬖，子朝出，孔文子使疾出其妻而妻之，疾使侍人誘其初妻之娣，寘於犁，而為之一宮，如二妻，文子怒，欲攻之，仲尼止之，遂奪其妻，或淫于外州，外州人奪之軒以獻，恥是二者，故出，衛人立遺，使室孔姞，疾臣向魋，納美珠焉，與之城鉏，宋公求珠，魋不與，由是得罪，及桓氏出，城鉏人攻大叔疾，衛莊公復之，使處巢，死焉，殯於鄖，葬於少禘，初，晉悼公子憖亡在衛，使其女僕而田，大叔懿子止而飲之酒，遂聘之，生悼子，悼子即位，故夏戊為大夫，悼子亡，衛人翦夏戊，孔文子之將攻大叔也，訪於仲尼，仲尼曰，胡簋之事，則嘗學之矣，甲兵之事，未之聞也，退命駕而行，曰，鳥則擇木，木豈能擇鳥，文子遽止之，曰，圉豈敢度其私，訪衛國之難也，將止，魯人以幣召之，乃歸，季孫欲以田賦，使冉有訪諸仲尼，仲尼曰，丘，不識也，三發，卒曰，子為國老，待子而行，若之何子之不言也，仲尼不對，而私於冉有曰，君子之行也，度於禮，施取其厚，事舉其中，斂從其薄，如是則以丘亦足矣，若不度於禮，而貪冒無厭，則雖以田賦，將又不足，且子季孫若欲行而法，則周公之典在，若欲苟而行，又何訪焉，弗聽。<AlignEnd Key="2810"/>
</doc_content>
</document>
<document filename="ChunQiuZuoZhuan_00240">
<corpus>春秋左氏傳</corpus>
<title>魯哀公十二年</title>
<doc_content>
<AlignBegin Type="Time" Key="2811" RefId="魯哀公十二年正月" Term="魯哀公十二年正月"/>春，王正月，用田賦。<AlignEnd Key="2811"/>
<AlignBegin Type="Time" Key="2812" RefId="魯哀公十二年五月" Term="魯哀公十二年五月"/>夏，五月，昭夫人孟子卒，昭公娶于吳，故不書姓，死不赴，故不稱夫人，不反哭，故言不葬小君，孔子與弔，適季氏，季氏不絻，放絰而拜，公會吳于橐皋，吳子使大宰嚭請尋盟，公不欲使，子貢對曰盟，所以周信也，故心以制之，玉帛以奉之，言以結之，明神以要之，寡君以為苟有盟焉，弗可改也巳，若猶可改，日盟何益，今吾子曰，必尋盟，若可尋也，亦可寒也，乃不尋盟，吳徵會于衛，初，衛人殺吳行人且姚而懼，謀於行人子羽，子羽曰，吳方無道，無乃辱吾君，不如止也，子木曰，吳方無道，國無道，必棄疾於人，吳雖無道，猶足以患衛，往也，長木之，斃無不摽也，國狗之瘈，無不噬也，而況大國乎。<AlignEnd Key="2812"/>
<AlignBegin Type="Time" Key="2813" RefId="魯哀公十二年七月" Term="魯哀公十二年七月"/>秋，衛侯會吳于鄖，公及衛侯，宋皇瑗盟，而卒辭吳盟，吳人藩衛侯之舍，子服景伯謂子貢曰，夫諸侯之會，事既畢矣，侯伯致禮地主歸餼，以相辭也，今吳不行禮於衛，而藩其君舍以難之，子盍見大宰，乃請束錦以行，語及衛故，大宰嚭曰，寡君願事衛君，衛君之來也緩，寡君懼，故將止之，子貢曰，衛君之來，必謀於其眾，其眾或欲或否，是以緩來，其欲來者，子之黨也，其不欲來者，子之讎也，若執衛君，是墮黨而崇讎也，夫墮子者，得其志矣，且合諸侯而執衛君，誰敢不懼，墮黨崇讎，而懼諸侯，或者難以霸乎，大宰嚭說，乃舍衛侯，衛侯歸，效夷言，子之尚幼，曰，君必不免，其死於夷乎，執焉，而又說其言，從之固矣。<AlignEnd Key="2813"/>
<AlignBegin Type="Time" Key="2814" RefId="魯哀公十二年十二月" Term="魯哀公十二年十二月"/>冬，十二月，螽，季孫問諸仲尼，仲尼曰，丘聞之，火伏而後蟄者畢，今火猶西流，司厤過也，宋鄭之間，有隙地焉，曰，彌作，頃丘，玉暢，喦戈，鍚，子產與宋人為成曰，勿有是，及宋平元之族，自蕭奔鄭，鄭人為之城喦戈鍚。<AlignEnd Key="2814"/>
<AlignBegin Type="Time" Key="2815" RefId="魯哀公十二年九月" Term="魯哀公十二年九月"/>九月，宋向巢伐鄭，取鍚，殺元公之孫，遂圍喦。<AlignEnd Key="2815"/>
<AlignBegin Type="Time" Key="2816" RefId="魯哀公十二年十二月" Term="魯哀公十二年十二月"/>十二月，鄭罕達救喦，丙申，圍宋師。<AlignEnd Key="2816"/>
</doc_content>
</document>
<document filename="ChunQiuZuoZhuan_00241">
<corpus>春秋左氏傳</corpus>
<title>魯哀公十三年</title>
<doc_content>
<AlignBegin Type="Time" Key="2817" RefId="魯哀公十三年正月" Term="魯哀公十三年正月"/>春，宋向魋救其師，鄭子賸使徇曰，得桓魋者有賞，魋也逃歸，遂取宋師于喦，獲成讙，郜延，以六邑為虛。<AlignEnd Key="2817"/>
<AlignBegin Type="Time" Key="2818" RefId="魯哀公十三年四月" Term="魯哀公十三年四月"/>夏，公會單平公，晉定公，吳夫差于黃池。<AlignEnd Key="2818"/>
<AlignBegin Type="Time" Key="2819" RefId="魯哀公十三年六月" Term="魯哀公十三年六月"/>六月，丙子，越子伐吳，為二隧，疇無餘，謳陽，自南方先及郊，吳大子友，王子地，王孫彌庸，壽於姚，自泓上觀之，彌庸見姑蔑之旗，曰，吾父之旗也，不可以見讎而弗殺也，大子曰，戰而不克，將亡國，請待之，彌庸不可，屬徒五千，王子地助之，乙酉，戰，彌庸獲疇無餘，地獲謳陽，越子至，王子地守，丙戌，復戰，大敗吳師，獲大子友，王孫彌庸，壽於姚，丁亥，入吳，吳人告敗于王，王惡其聞也，自剄七人於幕下。<AlignEnd Key="2819"/>
<AlignBegin Type="Time" Key="2820" RefId="魯哀公十三年七月" Term="魯哀公十三年七月"/>秋，七月，辛丑，盟，吳晉爭先，吳人曰，於周室，我為長，晉人曰，於姬姓，我為伯，趙鞅呼司馬寅曰，日旰矣，大事未成，二臣之罪也，建鼓整列，二臣死之，長幼必可知也，對曰，請姑視之，反曰，肉食者無墨，今吳王有墨，國勝乎，大子死乎，且夷德輕，不忍久，請少待之，乃先晉人，吳人將以公見晉侯，子服景伯對使者曰，王合諸侯，則伯帥侯牧以見於王，伯合諸侯，則侯帥子男以見於伯，自王以下，朝聘玉帛不同，故敝邑之職貢於吳，有豐於晉，無不及焉，以為伯也，今諸侯會，而君將以寡君見晉君，則晉成為伯矣，敝邑將改職貢，魯賦於吳八百乘，若為子男，則將半邾，以屬於吳，而如邾以事晉，且執事以伯召諸侯，而以侯終之，何利之有焉，吳人乃止，既而悔之，將囚景伯，景伯曰，何也，立後於魯矣，將以二乘，與六人從，遲速唯命，遂囚以還，及戶牖，謂大宰曰，魯將以十月上辛，有事於上帝先王，季辛而畢，何，世有職焉，自襄以來，未之改也，若不會，祝宗將曰，吳實然，且謂魯不共，而執其賤者七人，何損焉，大宰嚭言於王曰，無損於魯，而祗為名，不如歸之，乃歸景伯，吳申叔儀，乞糧於公孫有山氏，曰，佩玉繠兮，余無所繫之，旨酒一盛兮，余與褐之父睨之，對曰，梁則無矣，麤則有之，若登首山以呼曰，庚癸乎，則諾王，欲伐宋殺其丈夫，而囚其婦人，大宰嚭曰，可勝也，而弗能居也，乃歸。<AlignEnd Key="2820"/>
<AlignBegin Type="Time" Key="2821" RefId="魯哀公十三年十月" Term="魯哀公十三年十月"/>冬，吳及越平。<AlignEnd Key="2821"/>
</doc_content>
</document>
<document filename="ChunQiuZuoZhuan_00242">
<corpus>春秋左氏傳</corpus>
<title>魯哀公十四年</title>
<doc_content>
<AlignBegin Type="Time" Key="2822" RefId="魯哀公十四年正月" Term="魯哀公十四年正月"/>春，西狩于大野，叔孫氏之車子鉏商獲麟，以為不祥，以賜虞人，仲尼觀之，曰，麟也，然後取之，小邾射以句繹來奔，曰使季路要我，吾無盟矣，使子路，子路辭，季康子使冉有謂之曰，千乘之國，不信其盟，而信子之言，子何辱焉，對曰，魯有事于小邾，不敢問故，死其城下可也，彼不臣而濟其言，是義之也，由弗能，齊簡公之在魯也，闞止有寵焉，及即位，使為政，陳成子憚之，驟顧諸朝，諸御鞅言於公曰，陳闞不可並也，君其擇焉，弗聽，子我夕，陳逆殺人，逢之，遂執以入，陳氏方睦，使疾，而遺之潘沐，備酒肉焉，饗守囚者，醉而殺之，而逃，子我盟諸陳於陳宗，初，陳豹欲為子我臣，使公孫言已，已有喪而止，既而言之，曰，有陳豹者，長而上僂，望視，事君子必得志，欲為子臣，吾憚其為人也，故緩以告，子我曰，何害，是其在我也，使為臣，他日，與之言政，說遂有寵，謂之曰，我盡逐陳氏，而立女，若何，對曰，我遠於陳氏矣，且其違者，不過數人，何盡逐焉，遂告陳氏，子行曰，彼得君，弗先，必禍子，子行舍於公宮。<AlignEnd Key="2822"/>
<AlignBegin Type="Time" Key="2823" RefId="魯哀公十四年五月" Term="魯哀公十四年五月"/>夏，五月，壬申，成子兄弟，四乘如公，子我在幄，出逆之，遂入，閉門，侍人禦之，子行殺侍人，公與婦人飲酒於檀臺，成子遷諸寢，公執戈，將擊之，大史子餘曰，非不利也，將除害也，成子出舍于庫，聞公猶怒，將出曰，何所無君，子行抽劍曰，需，事之賊也，誰非陳宗，所不殺子者，有如陳宗，乃止，子我歸，屬徒攻闈與大門，皆不勝，乃出，陳氏追之，失道於弇中，適豐丘，豐丘人執之以告，殺諸郭關，成子將殺大陸子方，陳逆請而免之，以公命取車於道，及耏，眾知而東之，出雍門，陳豹與之車，弗受，曰，逆為余請，豹與余車，余有私焉，事子我，而有私於其讎，何以見魯衛之士，東郭賈奔衛，庚辰，陳恆執公于舒州，公曰，吾早從鞅之言，不及此，宋桓魋之寵，害於公，公使夫人驟請享焉，而將討之，未及，魋先謀公，請以鞍易薄，公曰，不可，薄，宗邑也，乃益鞍七邑，而請享公焉，以日中為期，家備盡往，公知之，告皇野曰，余長魋也，今將禍余，請即救，司馬子仲曰，有臣不順，神之所惡也，而況人乎，敢不承命，不得左師不可，請以君命召之，左師每食擊鍾，聞鍾聲，公曰，夫子將食，既食，又奏，公曰，可矣，以乘車往，曰，跡人來告，曰，逢澤有介麇焉，公曰，雖魋未來，得左師吾與之田，若何，君憚告子，野曰，嘗私焉，君欲速，故以乘車逆子，與之乘，至，公告之故，拜不能起，司馬曰，君與之言，公曰，所難子者，上有天，下有先君，對曰，魋之不共，宋之禍也，敢不唯命是聽，司馬請瑞焉，以命其徒攻桓氏，其父兄故臣曰，不可，其新臣曰，從吾君之命，遂攻之子，頎騁而告桓司馬，司馬欲入，子車止之，曰，不能事君，而又伐國，民不與也，祇取死焉，向魋遂入于曹，以叛。<AlignEnd Key="2823"/>
<AlignBegin Type="Time" Key="2824" RefId="魯哀公十四年六月" Term="魯哀公十四年六月"/>六月，使左師巢伐之，欲質大夫以入焉，不能，亦入于曹取質，魋曰，不可，既不能事君，又得罪于民，將若之何，乃舍之，民遂叛之，向魋奔衛，向巢來奔，宋公使止之，曰寡人與子有言矣，不可以絕向氏之祀，辭曰，臣之罪大，盡滅桓氏可也，若以先臣之故，而使有後，君之惠也，若臣則不可以入矣，司馬牛致其邑與珪焉，而適齊，向魋出於衛地，公文氏攻之，求夏后氏之璜焉，與之他玉，而奔齊，陳成子使為次卿，司馬牛又致其邑焉，而適吳，吳人惡之而反，趙簡子召之，陳成子亦召之，卒於魯郭門之外，阬氏葬諸丘輿，甲午，齊陳恆弒其君壬于舒州，孔丘三日齊，而請伐齊，三，公曰，魯為齊弱久矣，子之伐之，將若之何，對曰，陳恆弒其君，民之不與者半，以魯之眾，加齊之半，可克也，公曰，子告季孫，孔子辭，退而告人曰，吾以從大夫之後也，故不敢不言，初，孟孺子洩將圉馬於成，成宰公孫宿不受，曰孟孫為成之病，不圉馬焉，孺子怒，襲成，從者不得入，乃反，成有司使，孺子鞭之。<AlignEnd Key="2824"/>
<AlignBegin Type="Time" Key="2825" RefId="魯哀公十四年八月" Term="魯哀公十四年八月"/>秋，八月，辛丑，孟懿子卒，成人奔喪，弗內，袒免哭于衢，聽共，弗許，懼，不歸。<AlignEnd Key="2825"/>
</doc_content>
</document>
<document filename="ChunQiuZuoZhuan_00243">
<corpus>春秋左氏傳</corpus>
<title>魯哀公十五年</title>
<doc_content>
<AlignBegin Type="Time" Key="2826" RefId="魯哀公十五年正月" Term="魯哀公十五年正月"/>春，成叛于齊，武伯伐成，不克，遂城輸。<AlignEnd Key="2826"/>
<AlignBegin Type="Time" Key="2827" RefId="魯哀公十五年四月" Term="魯哀公十五年四月"/>夏，楚子西，子期，伐吳，及桐汭，陳侯使公孫貞子弔焉，及良而卒，將以尸入，吳子使大宰嚭勞，且辭曰，以水潦之不時，無乃廩然隕大夫之尸，以重寡君之憂，寡君敢辭上介，芋尹蓋對曰，寡君聞楚為不道，荐伐吳國，滅厥民人，寡君使蓋備使，弔君之下吏，無祿，使人逢天之慼，大命隕隊，絕世于良，廢日共積，一日遷次，今君命逆使人曰，無以尸造于門，是我寡君之命委于草莽也，且臣聞之，曰事死如事生，禮也，於是乎有朝聘而終，以尸將事之禮，又有朝聘而遭喪之禮，若不以尸將命，是遭喪而還也，無乃不可乎，以禮防民，猶或踰之，今大夫曰，死而棄之，是棄禮也，其何以為諸侯主，先民有言曰，無穢虐士，備使奉尸將命，苟我寡君之命，達于君所，雖隕于深淵，則天命也，非君與涉人之過也，吳人內之。<AlignEnd Key="2827"/>
<AlignBegin Type="Time" Key="2828" RefId="魯哀公十五年七月" Term="魯哀公十五年七月"/>秋，齊陳瓘如楚，過衛，仲由見之，曰，天或者以陳氏為斧斤，既斲喪公室，而他人有之，不可知也，其使終饗之，亦不可知也，若善魯以待時，不亦可乎，何必惡焉，子玉曰，然，吾受命矣，子使告我弟。<AlignEnd Key="2828"/>
<AlignBegin Type="Time" Key="2829" RefId="魯哀公十五年十月" Term="魯哀公十五年十月"/>冬，及齊平，子服景伯如齊，子贛為介，見公孫成，曰人皆臣人，而有背人之心，況齊人雖為子役，其有不貳乎，子，周公之孫也，多饗大利，猶思不義，利不可得，而喪宗國，將焉用之，成曰，善哉，吾不早聞命，陳成子館客，曰，寡君使恆告曰，寡君願事君如事衛君，景伯揖子贛而進之，對曰，寡君之願也，昔晉人伐衛，齊為衛故，伐晉冠氏，喪車五百，因與衛地，自濟以西，禚媚杏，以南，書社五百，吳人加敝邑以亂，齊因其病，取讙與闡，寡君是以寒心，若得視衛君之事君也，則固所願也，成子病之，乃歸成，公孫宿以其兵甲入于嬴，衛孔圉取大子蒯聵之姊，生悝，孔氏之豎渾良夫，長而美，孔文子卒，通於內，大子在戚，孔姬使之焉，大子與之言曰，苟使我入獲國，服冕乘軒，三死無與，與之盟，為請於伯姬。<AlignEnd Key="2829"/>
<AlignBegin Type="Time" Key="2830" RefId="魯哀公十五年十月" Term="魯哀公十五年十月"/>閏月，良夫與大子入，舍於孔氏之外圃，昏，二人蒙衣而乘，寺人羅御，如孔氏，孔氏之老欒寧問之，稱姻妾以告，遂入，適伯姬氏，既食，孔伯姬杖戈而先，大子與五人介，輿豭從之，迫孔悝於廁強盟之，遂劫以登臺，欒寧將飲酒，炙未熟，聞亂，使告季子，召獲駕乘車，行爵食炙，奉衛侯輒來奔，季子將入，遇子羔將出，曰，門已閉矣，季子曰，吾姑至焉，子羔曰，弗及，不踐其難，季子曰，食焉，不辟其難，子羔遂出，子路入，及門，公孫敢門焉，曰，無入為也，季子曰，是公孫也，求利焉而逃其難，由，不然，利其祿，必救其患，有使者出，乃入，曰大子焉用孔悝，雖殺之，必或繼之，且曰，大子無勇，若燔臺半，必舍孔叔大子聞之懼，下石乞，盂黶敵子路，以戈擊之，斷纓，子路曰，君子死，冠不免，結纓而死，孔子聞衛亂，曰，柴也，其來由也死矣，孔悝立莊公，莊公害故政，欲盡去之，先謂司徒瞞成曰，寡人離病於外久矣，子請亦嘗之，歸告褚師比，欲與之伐公，不果。<AlignEnd Key="2830"/>
</doc_content>
</document>
<document filename="ChunQiuZuoZhuan_00244">
<corpus>春秋左氏傳</corpus>
<title>魯哀公十六年</title>
<doc_content>
<AlignBegin Type="Time" Key="2831" RefId="魯哀公十六年正月" Term="魯哀公十六年正月"/>春，瞞成，褚師比，出奔宋，衛侯使鄢武子告于周，曰蒯聵得罪于君父君母，逋竄于晉，晉以王室之故，不棄兄弟，寘諸河上，天誘其衷，獲嗣守封焉，使下臣肸，敢告執事，王使單平公對曰，肸以嘉命，來告余一人，往謂叔父，余嘉乃成世，復爾祿次，敬之哉，方天之休，弗敬弗休，悔其可追。<AlignEnd Key="2831"/>
<AlignBegin Type="Time" Key="2832" RefId="魯哀公十六年四月" Term="魯哀公十六年四月"/>夏，四月，己丑，孔丘卒，公誄之曰，旻天不弔，不憖遺一老，俾屏余一人以在位，煢煢余在疚，嗚呼，哀哉，尼父無自律，子贛曰，君其不沒於魯乎，夫子之言曰，禮失則昏，名失則愆，失志為昏，失所為愆，生不能用，死而誄之，非禮也，稱一人，非名也，君兩失之。<AlignEnd Key="2832"/>
<AlignBegin Type="Time" Key="2833" RefId="魯哀公十六年六月" Term="魯哀公十六年六月"/>六月，衛侯飲孔悝酒於平陽，重酬之，大夫皆有納焉，醉而送之，夜半而遣之，載伯姬於平陽而行，及西門，使貳車反祏於西圃，子伯季子，初為孔氏臣，新登于公，請追之，遇載祏者，殺而乘其車，許公為，反祏，遇之曰，與不仁人爭，明無不勝，必使先射，射三發，皆遠許為，許為射之，殪，或以其車從，得祏於橐中，孔悝出奔宋，楚大子建之遇讒也，自城父奔宋，又辟華氏之亂於鄭，鄭人甚善之，又適晉，與晉人謀襲鄭，乃求復焉，鄭人復之如初，晉人使諜於子木，請行而期焉，子木暴虐於其私邑，邑人訴之，鄭人省之，得晉諜焉，遂殺子木，其子曰勝，在吳，子西欲召之，葉公曰，吾聞勝也，詐而亂，無乃害乎，子西曰，吾聞勝也，信而勇，不為不利，舍諸邊竟，使衛藩焉，葉公曰，周仁之謂信，率義之謂勇，吾聞勝也，好復言，而求死士，殆有私乎，復言非信也，期死非勇也，子必悔之，弗從，召之使處吳竟，為白公，請伐鄭，子西曰，楚未節也，不然，吾不忘也，他日又請，許之，未起師，晉人伐鄭，楚救之，與之盟，勝怒曰，鄭人在此，讎不遠矣，勝自厲劍，子期之子平見之，曰，王孫何自厲也，曰，勝以直聞，不告女，庸為直乎，將以殺爾父，平以告子西，子西曰，勝如卵，余翼而長之，楚國第，我死，令尹司馬，非勝而誰，勝聞之曰，令尹之狂也，得死乃非我，子西不悛，勝謂石乞，曰王與二卿士，皆五百人當之，則可矣，乞曰，不可得也，曰，市南有熊宜僚者，若得之，可以當五百人矣，乃從白公而見之，與之言，說，告之故，辭，承之以劍，不動，勝曰，不為利諂，不為威惕，不洩人言，以求媚者，去之，吳人伐慎，白公敗之，請以戰備獻，許之，遂作亂。<AlignEnd Key="2833"/>
<AlignBegin Type="Time" Key="2834" RefId="魯哀公十六年七月" Term="魯哀公十六年七月"/>秋，七月，殺子西，子期，于朝，而劫惠王，子西以袂掩面而死，子期曰，昔者吾以力事君，不可以弗終，抉豫章以殺人，而後死，石乞曰，焚庫弒王，不然不濟，白公曰，不可，殺王不祥，焚庫無聚，將何以守矣，乞曰，有楚國而治其民，以敬事神，可以得祥，且有聚矣，何患弗從，葉公在蔡，方城之外皆曰，可以入矣，子高曰，吾聞之，以險徼幸者，其求無饜，偏重必離，聞其殺齊管脩也，而後入，白公欲以子閭為王，子閭不可，遂劫以兵，子閭曰，王孫若安靖楚國，匡正王室，而後庇焉，啟之願也，敢不聽從，若將專利，以傾王室，不顧楚國，有死不能，遂殺之，而以王如高府，石乞尹門，圉公陽穴宮，負王以如昭夫人之宮，葉公亦至，及北門，或遇之曰，君胡不冑，國人望君，如望慈父母焉，盜賊之矢若傷君，是絕民望也，若之何不冑，乃冑而進，又遇一人曰，君胡冑，國人望君，如望歲焉，日日以幾，若見君面，是得艾也，民知不死，其亦夫有奮心，猶將旌君以徇於國，而反掩面以絕民望，不亦甚乎，乃免冑而進，遇箴尹固，帥其屬將與白公，子高曰，微二子者，楚不國矣，棄德從賊，其可保乎，乃從葉公，使與國人以攻白公，白公奔山而縊，其徒微之生拘石乞，而問白公之死焉，對曰，余知其死所，而長者使余勿言，曰，不言將烹，乞曰，此事克則為卿，不克則烹，固其所也，何害，乃烹石乞，王孫燕奔頯黃氏，諸梁兼二事，國寧，乃使寧為令尹，使寬為司馬，而老於葉，衛侯占夢嬖人，求酒於大叔僖子，不得，與卜人比，而告公曰，君有大臣在西南隅，弗去，懼害，乃逐大叔遺，遺奔晉，衛侯謂渾良夫曰，吾繼先君，而不得其器，若之何，良夫代執火者而言，曰，疾與亡君，皆君之子也，召之，而擇材焉，可也，若不材，器可得也，豎告大子，大子使五人輿豭從己，劫公而強盟之，且請殺良夫，公曰，其盟免三死，曰，請三之後，有罪殺之，公曰，諾哉。<AlignEnd Key="2834"/>
</doc_content>
</document>
<document filename="ChunQiuZuoZhuan_00245">
<corpus>春秋左氏傳</corpus>
<title>魯哀公十七年</title>
<doc_content>
<AlignBegin Type="Time" Key="2835" RefId="魯哀公十七年正月" Term="魯哀公十七年正月"/>春，衛侯為虎幄於藉圃，成求令名者，而與之始食焉，大子請使良夫，良夫乘衷甸，兩牡，紫衣狐裘，至，袒裘不釋劍而食，大子使牽以退，數之以三罪，而殺之。<AlignEnd Key="2835"/>
<AlignBegin Type="Time" Key="2836" RefId="魯哀公十七年三月" Term="魯哀公十七年三月"/>三月，越子伐吳，吳子禦之笠澤，夾水而陳，越子為左右句卒，使夜或左或右，鼓譟而進，吳師分以御之，越子以三軍潛涉，當吳中軍而鼓之，吳師大亂，遂敗之，晉趙鞅使告于衛曰，君之在晉也，志父為主，請君若大子來，以免志父，不然，寡君其曰，志父之為也，衛侯辭以難，大子又使椓之。<AlignEnd Key="2836"/>
<AlignBegin Type="Time" Key="2837" RefId="魯哀公十七年六月" Term="魯哀公十七年六月"/>夏，六月，趙鞅圍衛，齊國觀，陳瓘，救衛，得晉人之致師者，子玉使服而見之，曰，國子實執齊柄，而命瓘曰，無辟晉師，豈敢廢命，子又何辱，簡子曰，我卜伐衛，未卜與齊戰，乃還，楚白公之亂，陳人恃其聚而侵楚，楚既寧，將取陳麥，楚子問帥於大師子穀，與葉公諸梁，子穀曰，右領差車，與左史老，皆相令尹司馬以伐陳，其可使也，子高曰，率賤，民慢之，懼不用命焉，子穀曰，觀丁父，鄀俘也，武王以為軍率，是以克州蓼，服隨唐，大啟群蠻，彭仲爽，申俘也，文王以為令尹，實縣申息，朝陳蔡，封畛於汝，唯其任也，何賤之有，子高曰，天命不諂，令尹有憾於陳，天若亡之，其必令尹之子是與，君盍舍焉，臣懼右領與左史，有二俘之賤，而無其令德也，王卜之，武城尹吉，使帥師取陳麥，陳人御之，敗，遂圍陳。<AlignEnd Key="2837"/>
<AlignBegin Type="Time" Key="2838" RefId="魯哀公十七年七月" Term="魯哀公十七年七月"/>秋，七月，己卯，楚公孫朝帥師滅陳，王與葉公枚卜子良，以為令尹，沈尹朱曰，吉，過於其志，葉公曰，王子而相國，過將何為，他日改卜子國，而使為令尹，衛侯夢于北宮，見人登昆吾之觀，被髮北面而譟曰，登此昆吾之虛，綿綿生之瓜，余為渾良夫，叫天無辜，公親筮之，胥彌赦占之，曰，不害，與之邑，寘之，而逃奔宋，衛侯貞卜，其繇曰，如魚竀尾，衡流而方羊裔焉，大國滅之，將亡闔門塞竇，乃自後踰。<AlignEnd Key="2838"/>
<AlignBegin Type="Time" Key="2839" RefId="魯哀公十七年十月" Term="魯哀公十七年十月"/>冬，十月，晉復伐衛，入其郛，將入城，簡子曰，止，叔向有言曰，怙亂滅國者無後，衛人出莊公，而與晉平，晉立襄公之孫般師而還。<AlignEnd Key="2839"/>
<AlignBegin Type="Time" Key="2840" RefId="魯哀公十七年十一月" Term="魯哀公十七年十一月"/>十一月，衛侯自鄄入，般師出，初，公登城以望，見戎州，問之，以告，公曰，我姬姓也，何戎之有焉，翦之，公使匠久，公欲逐石圃，未及而難作，辛巳，石圃因匠氏攻公，公闔門而請，弗許，踰于北方而隊，折股，戎州人攻之，大子疾，公子青，踰從公，戎州人殺之，公入于戎州己氏，初，公自城上，見己氏之妻髮美，使髡之，以為呂姜鬄，既入焉，而示之璧，曰，活我，吾與女璧，己氏曰，殺女，璧其焉往，遂殺之，而取其璧，衛人復公孫般師而立之。<AlignEnd Key="2840"/>
<AlignBegin Type="Time" Key="2841" RefId="魯哀公十七年十二月" Term="魯哀公十七年十二月"/>十二月，齊人伐衛，衛人請平，立公子起，執般師以歸，舍諸潞，公會齊侯盟于蒙，孟武伯相，齊侯稽首，公拜，齊人怒，武伯曰，非天子，寡君無所稽首，武伯問於高柴曰，諸侯盟，誰執牛耳，季羔曰，鄫衍之役，吳公子姑曹，發陽之役，衛石魋，武伯曰，然則彘也，宋皇瑗之子麇，有友曰田丙，而奪其兄劖般邑，以與之，劖般慍而行，告桓司馬之臣子儀克，子儀克適宋，告夫人曰，麇將納桓氏，公問諸子仲，初，子仲將以杞姒之子，非我為子，麇曰，必立伯也，是良材，子仲怒，弗從，故對曰，右師則老矣，不識麇也，公執之，皇瑗奔晉，召之。<AlignEnd Key="2841"/>
</doc_content>
</document>
<document filename="ChunQiuZuoZhuan_00246">
<corpus>春秋左氏傳</corpus>
<title>魯哀公十八年</title>
<doc_content>
<AlignBegin Type="Time" Key="2842" RefId="魯哀公十八年正月" Term="魯哀公十八年正月"/>春，宋殺皇瑗，公聞其情，復皇氏之族，使皇緩為右師，巴人伐楚，圍鄾，初，右司馬子國之卜也，觀瞻曰，如志，故命之，及巴師至，將卜師，王曰，寧如志，何卜焉，使帥師而行，請承，王曰，寢尹工尹，勤先君者也。<AlignEnd Key="2842"/>
<AlignBegin Type="Time" Key="2843" RefId="魯哀公十八年三月" Term="魯哀公十八年三月"/>三月，楚公孫寧，吳由于，薳固，敗巴師于鄾，故封子國於析，君子曰，惠王知志，夏書曰，官占，唯能蔽志，昆命于元龜，其是之謂乎，志曰，聖人不煩卜筮，惠王其有焉。<AlignEnd Key="2843"/>
<AlignBegin Type="Time" Key="2844" RefId="魯哀公十八年四月" Term="魯哀公十八年四月"/>夏，衛石圃逐其君起，起奔齊，衛侯輒自齊復歸，逐石圃，而復石魋，與大叔遺。<AlignEnd Key="2844"/>
</doc_content>
</document>
<document filename="ChunQiuZuoZhuan_00247">
<corpus>春秋左氏傳</corpus>
<title>魯哀公十九年</title>
<doc_content>
<AlignBegin Type="Time" Key="2845" RefId="魯哀公十九年正月" Term="魯哀公十九年正月"/>春，越人侵楚，以誤吳也。<AlignEnd Key="2845"/>
<AlignBegin Type="Time" Key="2846" RefId="魯哀公十九年四月" Term="魯哀公十九年四月"/>夏，楚公子慶，公孫寬，追越師，至冥，不及，乃還。<AlignEnd Key="2846"/>
<AlignBegin Type="Time" Key="2847" RefId="魯哀公十九年七月" Term="魯哀公十九年七月"/>秋，楚沈諸梁伐東夷，三夷男女，及楚師盟于敖。<AlignEnd Key="2847"/>
<AlignBegin Type="Time" Key="2848" RefId="魯哀公十九年十月" Term="魯哀公十九年十月"/>冬，叔青如京師，敬王崩故也。<AlignEnd Key="2848"/>
</doc_content>
</document>
<document filename="ChunQiuZuoZhuan_00248">
<corpus>春秋左氏傳</corpus>
<title>魯哀公二十年</title>
<doc_content>
<AlignBegin Type="Time" Key="2849" RefId="魯哀公二十年正月" Term="魯哀公二十年正月"/>春，齊人來徵會。<AlignEnd Key="2849"/>
<AlignBegin Type="Time" Key="2850" RefId="魯哀公二十年四月" Term="魯哀公二十年四月"/>夏，會于廩丘，為鄭故，謀伐晉，鄭人辭諸侯。<AlignEnd Key="2850"/>
<AlignBegin Type="Time" Key="2851" RefId="魯哀公二十年七月" Term="魯哀公二十年七月"/>秋，師還，吳公子慶忌驟諫吳子曰，不改必亡，弗聽，出居于艾，遂適楚，聞越將伐吳。<AlignEnd Key="2851"/>
<AlignBegin Type="Time" Key="2852" RefId="魯哀公二十年十月" Term="魯哀公二十年十月"/>冬，請歸平越，遂歸欲除不忠者以說于越，吳人殺之。<AlignEnd Key="2852"/>
<AlignBegin Type="Time" Key="2853" RefId="魯哀公二十年十一月" Term="魯哀公二十年十一月"/>十一月，越圍吳，趙孟降於喪食，楚隆曰，三年之喪，親暱之極也，主又降之，無乃有故乎，趙孟曰，黃池之役，先主與吳王有質，曰，好惡同之，今越圍吳，嗣子不廢舊業，而敵之，非晉之所能及也，吾是以為降，楚隆曰，若使吳王知之，若何，趙孟曰，可乎，隆曰，請嘗之，乃往，先造于越軍曰，吳犯間上國多矣，聞君親討焉，諸夏之人，莫不欣喜，唯恐君志之不從，請入視之，許之，告于吳王曰，寡人之老無恤，使陪臣隆，敢展謝其不共，黃池之役，君之先臣志父，得承齊盟，曰，好惡同之，今君在難，無恤不敢憚勞，非晉國之所能及也，使陪臣敢展布之，王拜稽首曰，寡人不佞，不能事越，以為大夫憂，拜命之辱，與之一簞珠，使問趙孟，曰，句踐將生憂寡人，寡人死之不得矣，王曰，溺人必笑，吾將有問也，史黯何以得為君子，對曰，黯也，進不見惡，退無謗言，王曰，宜哉。<AlignEnd Key="2853"/>
</doc_content>
</document>
<document filename="ChunQiuZuoZhuan_00249">
<corpus>春秋左氏傳</corpus>
<title>魯哀公二十一年</title>
<doc_content>
<AlignBegin Type="Time" Key="2854" RefId="魯哀公二十一年五月" Term="魯哀公二十一年五月"/>夏，五月，越人始來。<AlignEnd Key="2854"/>
<AlignBegin Type="Time" Key="2855" RefId="魯哀公二十一年八月" Term="魯哀公二十一年八月"/>秋，八月，公及齊侯，邾子，盟于顧，齊人責稽首，因歌之，曰，魯人之皋，數年不覺，使我高蹈，唯其儒書，以為二國憂，是行也，公先至于陽穀，齊閭丘息曰，君辱舉玉趾，以在寡君之軍，群臣將傳遽以告寡君，比其復也，君無乃勤，為僕人之未次，請除館於舟道，辭曰，敢勤僕人。<AlignEnd Key="2855"/>
</doc_content>
</document>
<document filename="ChunQiuZuoZhuan_00250">
<corpus>春秋左氏傳</corpus>
<title>魯哀公二十二年</title>
<doc_content>
<AlignBegin Type="Time" Key="2856" RefId="魯哀公二十二年四月" Term="魯哀公二十二年四月"/>夏，四月，邾隱公自齊奔越，曰，吳為無道，執父立子，越人歸之，大子革奔越。<AlignEnd Key="2856"/>
<AlignBegin Type="Time" Key="2857" RefId="魯哀公二十二年十一月" Term="魯哀公二十二年十一月"/>冬，十一月，丁卯，越滅吳，請使吳王居甬東，辭曰，孤老矣，焉能事君，乃縊，越人以歸。<AlignEnd Key="2857"/>
</doc_content>
</document>
<document filename="ChunQiuZuoZhuan_00251">
<corpus>春秋左氏傳</corpus>
<title>魯哀公二十三年</title>
<doc_content>
<AlignBegin Type="Time" Key="2858" RefId="魯哀公二十三年正月" Term="魯哀公二十三年正月"/>春，宋景曹卒，季康子使冉有弔，且送葬，曰，敝邑有社稷之事，使肥與有職競焉，是以不得助執紼，使求從輿人，曰，以肥之得備彌甥也，有不腆先人之產馬，使求薦諸夫人之宰，其可以稱旌繁乎。<AlignEnd Key="2858"/>
<AlignBegin Type="Time" Key="2859" RefId="魯哀公二十三年六月" Term="魯哀公二十三年六月"/>夏，六月，晉荀瑤伐齊，高無平帥師御之，知伯視齊師，馬駭遂驅之，曰，齊人知余旗，其謂余畏而反也，及壘而還，將戰，長武子請卜，知伯曰，君告於天子，而卜之以守龜於宗祧，吉矣，吾又何卜焉，且齊人取我英丘，君命瑤，非敢耀武也，治英丘也，以辭伐罪足矣，何必卜，壬辰，戰于犁丘，齊師敗績，知伯親禽顏庚。<AlignEnd Key="2859"/>
<AlignBegin Type="Time" Key="2860" RefId="魯哀公二十三年八月" Term="魯哀公二十三年八月"/>秋，八月，叔青如越，始使越也，越諸鞅來聘，報叔青也。<AlignEnd Key="2860"/>
</doc_content>
</document>
<document filename="ChunQiuZuoZhuan_00252">
<corpus>春秋左氏傳</corpus>
<title>魯哀公二十四年</title>
<doc_content>
<AlignBegin Type="Time" Key="2861" RefId="魯哀公二十四年四月" Term="魯哀公二十四年四月"/>夏，四月，晉侯將伐齊，使來乞師，曰，昔臧文仲以楚師伐齊取穀，宣叔以晉師伐齊，取汶陽，寡君欲徼福於周公，願乞靈於臧氏，臧石帥師會之，取廩丘，軍吏令繕，將進，萊章曰，君卑政暴，往歲克敵，今又勝都，天奉多矣，又焉能進，是躗言也，役將班矣，晉師乃還，餼臧石牛，大史謝之，曰，以寡君之在行，牢禮不度，敢展謝之，邾子又無道，越人執之以歸，而立公子何，何亦無道，公子荊之母嬖，將以為夫人，使宗人釁夏獻其禮，對曰，無之，公怒曰，女為宗司，立夫人，國之大禮也，何故無之，對曰，周公及武公娶於薛，孝，惠，娶於商，自桓以下娶於齊，此禮也，則有若以妾為夫人，則固無其禮也，公卒立之，而以荊為大子，國人始惡之。<AlignEnd Key="2861"/>
<AlignBegin Type="Time" Key="2862" RefId="魯哀公二十四年四月" Term="魯哀公二十四年四月"/>閏月，公如越，得大子適郢，將妻公，而多與之地，公孫有山，使告于季孫，季孫懼，使因大宰嚭，而納賂焉，乃止。<AlignEnd Key="2862"/>
</doc_content>
</document>
<document filename="ChunQiuZuoZhuan_00253">
<corpus>春秋左氏傳</corpus>
<title>魯哀公二十五年</title>
<doc_content>
<AlignBegin Type="Time" Key="2863" RefId="魯哀公二十五年五月" Term="魯哀公二十五年五月"/>夏，五月，庚辰，衛侯出奔宋，衛侯為靈臺于藉圃，與諸大夫飲酒焉，褚師聲子襪而登席，公怒，辭曰，臣有疾異於人，若見之，君將嘔之，是以不敢，公愈怒，大夫辭之，不可，褚師出，公戟其手，曰，必斷而足，聞之，褚師與司寇亥乘，曰，今日幸而後亡，公之入也，奪南氏邑，而奪司寇亥政，公使侍人納公文懿子之車于池，初，衛人翦夏丁氏，以其帑賜彭封彌子，彌子飲公酒，納夏戊之女，嬖，以為夫人，其弟期大叔疾之從孫甥也，少畜於公，以為司徒，夫人寵衰，期得罪公使三匠久，公使優狡盟拳彌，而甚近信之，故褚師比，公孫彌牟，公文要，司寇亥，司徒期，因三匠與拳彌以作亂，皆執利兵，無者執斤，使拳彌入于公宮，而自大子疾之宮，譟以攻公，鄄子士請禦之，彌援其手曰，子則勇矣，將若君何，不見先君乎，君何所不逞欲，且君嘗在外矣，豈必不反，當今不可，眾怒難犯，休而易間也，乃出，將適蒲，彌曰，晉無信，不可，將適鄄，彌曰，齊晉爭我，不可，將適泠，彌曰，魯不足與，請適城鉏，以鉤越，越有君，乃適城鉏，彌曰，衛盜不可知也，請速，自我始，乃載寶以歸，公為支離之卒，因祝史揮以侵衛，衛人病之，懿子知之，見子之，請逐揮，文子曰，無罪，懿子曰，彼好專利而妄，夫見君之入也，將先道焉，若逐之，必出於南門，而適君所，夫越新得諸侯，將必請師焉，揮在朝，使吏遣諸其室，揮出，信弗內，五日，乃館諸外里，遂有寵，使如越請師。<AlignEnd Key="2863"/>
<AlignBegin Type="Time" Key="2864" RefId="魯哀公二十五年六月" Term="魯哀公二十五年六月"/>六月，公至自越，季康子，孟武伯，逆於五梧，郭重僕，見二子曰，惡言多矣，君請盡之，公宴於五梧，武伯為祝，惡郭重曰，何肥也，季孫曰，請飲彘也，以魯國之密邇仇讎，臣是以不獲從君，克免於大行，又謂重也肥，公曰，是食言多矣，能無肥乎，飲酒不樂，公與大夫始有惡。<AlignEnd Key="2864"/>
</doc_content>
</document>
<document filename="ChunQiuZuoZhuan_00254">
<corpus>春秋左氏傳</corpus>
<title>魯哀公二十六年</title>
<doc_content>
<AlignBegin Type="Time" Key="2865" RefId="魯哀公二十六年五月" Term="魯哀公二十六年五月"/>夏，五月，叔孫舒帥師會越皋如，后庸，宋樂茷，納衛侯，文子欲納之，懿子曰，君愎而虐，少待之，必毒於民，乃睦於子矣，師侵外州，大獲，出禦之，大敗，掘褚師定子之墓，焚之于平莊之上，文子使王孫齊私於皋如，曰，子將大滅衛乎，抑納君而已乎，皋如曰，寡君之命無他，納衛君而已，文子致眾而問焉，曰，君以蠻夷伐國，國幾亡矣，請納之，眾曰，勿納，曰，彌牟亡而有益，請自北門出，眾曰，勿出，重賂越人，申開守陴而納公，公不敢入，師還，立悼公，南氏相之，以城鉏與越人，公曰，期則為此，令苟有怨於夫人者報之，司徒期聘於越，公攻而奪之幣，期告王，王命取之，期以眾取之，公怒，殺期之甥之為大子者，遂卒于越，宋景公無子，取公孫周之子得，與啟，畜諸公宮，未有立焉，於是皇緩為右師，皇非我為大司馬，皇懷為司徒，靈不緩為左師，樂茷為司城，樂朱鉏為大司寇，六卿三族降聽政，因大尹以達，大尹常不告，而以其欲，稱君命以令，國人惡之，司城欲去大尹，左師曰，縱之，使盈其罪，重而無基，能無敝乎。<AlignEnd Key="2865"/>
<AlignBegin Type="Time" Key="2866" RefId="魯哀公二十六年十月" Term="魯哀公二十六年十月"/>冬十月，公游于空澤，辛巳，卒于連中，大尹興空澤之士千甲，奉公自空桐入，如沃宮，使召六子曰，聞下有師，君請六子畫，六子至，以甲劫之，曰君有疾病，請二三子盟，乃盟于少寢之庭，曰無為公室不利，大尹立啟，奉喪殯于大宮，三日而後國人知之，司城茷使宣言于國曰，大尹惑蠱其君而專其利，令君無疾而死，死又匿之，是無他矣，大尹之罪也，得夢啟，北首而寢於廬門之外，已為鳥而集於其上，咮加於南門，尾加於桐門，曰，余夢美，必立，大尹謀，曰，我不在盟，無乃逐我，復盟之乎，使祝為載書，六子在唐孟，將盟之，祝襄以載書告皇非我，皇非我因子潞，門尹得，左師謀曰，民與我，逐之乎，皆歸授甲，使徇于國曰，大尹惑蠱其君，以陵虐公室，與我者，救君者也，眾曰，與之，大尹徇曰，戴氏，皇氏，將不利公室，與我者，無憂不富，眾曰，無別，戴氏皇氏欲伐公，樂得曰，不可，彼以陵公有罪，我伐公，則甚焉，使國人施于大尹，大尹奉啟以奔楚，乃立得司城為上卿，盟曰，三族共政，無相害也，衛出公自城鉏，使以弓問子贛，且曰，吾其入乎，子贛稽首受弓，對曰，臣不識也，私於使者曰，昔成公孫於陳，甯武子，孫莊子，為宛濮之盟，而君入，獻公孫於衛齊，子鮮，子展，為夷儀之盟，而君入，今君再在孫矣，內不聞獻之親，外不聞成之卿，則賜不識所由入也，詩曰，無競惟人，四方其順之，若得其人，四方以為主，而國於何有。<AlignEnd Key="2866"/>
</doc_content>
</document>
<document filename="ChunQiuGongYangZhuan_00001">
<corpus>春秋公羊傳</corpus>
<title>魯隱公元年</title>
<doc_content>
<AlignBegin Type="Time" Key="2867" RefId="魯隱公元年正月" Term="魯隱公元年正月"/>元年春，王正月。元年者何？君之始年也。春者何？歲之始也。王者孰謂？謂文王也。曷為先言王而後言正月？王正月也。何言乎王正月？大一統也。公何以不言即位？成公意也。何成乎公之意？公將平國而反之桓。曷為反之桓？桓幼而貴，隱長而卑，其為尊卑也微，國人莫知。隱長又賢，諸大夫扳隱而立之。隱於是焉而辭立，則未知桓之將必得立也。且如桓立，則恐諸大夫之不能相幼君也，故凡隱之立為桓立也。隱長又賢，何以不宜立？立適以長不以賢，立子以貴不以長。桓何以貴？母貴也。母貴則子何以貴？子以母貴，母以子貴。<AlignEnd Key="2867"/>
<AlignBegin Type="Time" Key="2868" RefId="魯隱公元年三月" Term="魯隱公元年三月"/>三月，公及邾婁儀父盟于眛。及者何？與也，會及暨皆與也。曷為或言會，或言及，或言暨？會猶最也；及猶汲汲也；暨猶暨暨也。及我欲之，暨不得已也。儀父者何？邾婁之君也。何以名？字也。曷為稱字？褒之也。曷為褒之？為其與公盟也。與公盟者眾矣，曷為獨褒乎此？因其可褒而褒之。此其為可褒奈何？漸進也。眛者何？地期也。<AlignEnd Key="2868"/>
<AlignBegin Type="Time" Key="2869" RefId="魯隱公元年五月" Term="魯隱公元年五月"/>夏，五月，鄭伯克段于鄢。克之者何？殺之也。殺之則曷為謂之克？大鄭伯之惡也。曷為大鄭伯之惡？母欲立之，己殺之，如勿與而已矣。段者何？鄭伯之弟也。何以不稱弟？當國也。其地何？當國也。齊人殺無知何以不地？在內也。在內雖當國不地也。不當國雖在外亦不地也。<AlignEnd Key="2869"/>
<AlignBegin Type="Time" Key="2870" RefId="魯隱公元年七月" Term="魯隱公元年七月"/>秋，七月，天王使宰咺來歸惠公仲子之赗。宰者何？官也。咺者何？名也。曷為以官氏？宰士也。惠公者何？隱之考也。仲子者何？桓之母也。何以不稱夫人？桓未君也。赗者何？喪事有赗。赗者蓋以馬，以乘馬束帛。車馬曰赗，貨財曰賻，衣被曰襚。桓未君則諸侯曷為來赗之？隱為桓立，故以桓母之喪告于諸侯。然則何言爾？成公意也。其言來何？不及事也。其言惠公仲子何？兼之，兼之非禮也。何以不言及仲子？仲子微也。<AlignEnd Key="2870"/>
<AlignBegin Type="Time" Key="2871" RefId="魯隱公元年九月" Term="魯隱公元年九月"/>九月，及宋人盟于宿。孰及之？內之微者也。<AlignEnd Key="2871"/>
<AlignBegin Type="Time" Key="2872" RefId="魯隱公元年十二月" Term="魯隱公元年十二月"/>冬，十有二月，祭伯來。祭伯者何？天子之大夫也。何以不稱使？奔也。奔則曷為不言奔？王者無外，言奔則有外之辭也。<AlignEnd Key="2872"/>
<AlignBegin Type="Time" Key="2873" RefId="魯隱公元年十二月" Term="魯隱公元年十二月"/>公子益師卒。何以不日？遠也。所見異辭，所聞異辭，所傳聞異辭。<AlignEnd Key="2873"/>
</doc_content>
</document>
<document filename="ChunQiuGongYangZhuan_00002">
<corpus>春秋公羊傳</corpus>
<title>魯隱公二年</title>
<doc_content>
<AlignBegin Type="Time" Key="2874" RefId="魯隱公二年正月" Term="魯隱公二年正月"/>二年春，公會戎于潛。<AlignEnd Key="2874"/>
<AlignBegin Type="Time" Key="2875" RefId="魯隱公二年五月" Term="魯隱公二年五月"/>夏，五月，莒人入向。入者何？得而不居也。<AlignEnd Key="2875"/>
<AlignBegin Type="Time" Key="2876" RefId="魯隱公二年五月" Term="魯隱公二年五月"/>無駭帥師入極。無駭者何？展無駭也。何以不氏？貶。曷為貶？疾始滅也。始滅昉於此乎？前此矣。前此則曷為始乎此？托始焉爾。曷為托始焉爾？《春秋》之始也。此滅也，其言入何？內大惡，諱也。<AlignEnd Key="2876"/>
<AlignBegin Type="Time" Key="2877" RefId="魯隱公二年八月" Term="魯隱公二年八月"/>秋，八月庚辰，公及戎盟于唐。<AlignEnd Key="2877"/>
<AlignBegin Type="Time" Key="2878" RefId="魯隱公二年九月" Term="魯隱公二年九月"/>九月，紀履緰來逆女。紀履緰者何？紀大夫也。何以不稱使？婚禮不稱主人。然則曷稱？稱諸父兄師友。宋公使公孫壽來納幣，則其稱主人何？辭窮也。辭窮者何？無母也。然則紀有母乎？曰有。有則何以不稱母？母不通也。外逆女不書，此何以書？譏。何譏爾？譏始不親迎也。始不親迎昉於此乎？前此矣。前此則曷為始乎？此托始焉爾。曷為托始焉爾？《春秋》之始也。女曷為或稱女，或稱婦，或稱夫人？女在其國稱女，在涂稱婦，入國稱夫人。<AlignEnd Key="2878"/>
<AlignBegin Type="Time" Key="2879" RefId="魯隱公二年十月" Term="魯隱公二年十月"/>冬，十月，伯姬歸于紀。伯姬者何？內女也。其言歸何？婦人謂嫁曰歸。<AlignEnd Key="2879"/>
<AlignBegin Type="Time" Key="2880" RefId="魯隱公二年十月" Term="魯隱公二年十月"/>紀子伯、莒子盟于密。紀子伯者何？無聞焉爾。<AlignEnd Key="2880"/>
<AlignBegin Type="Time" Key="2881" RefId="魯隱公二年十二月" Term="魯隱公二年十二月"/>十有二月乙卯，夫人子氏薨。鄭人伐衛。夫人子氏者何？隱公之母也。何以不書葬？成公意也。何成乎公之意？子將不終為君，故母亦不終為夫人也。<AlignEnd Key="2881"/>
</doc_content>
</document>
<document filename="ChunQiuGongYangZhuan_00003">
<corpus>春秋公羊傳</corpus>
<title>魯隱公三年</title>
<doc_content>
<AlignBegin Type="Time" Key="2882" RefId="魯隱公三年二月" Term="魯隱公三年二月"/>三年春，王二月己巳，日有食之。何以書？記異也。日食則曷為或日或不日？或言朔或不言朔？曰「某月某日朔，日有食之」者，食正朔也；其或日或不日，或失之前，或失之後。失之前者，朔在前也；失之後者，朔在後也。<AlignEnd Key="2882"/>
<AlignBegin Type="Time" Key="2883" RefId="魯隱公三年三月" Term="魯隱公三年三月"/>三月庚戌，天王崩。何以不書葬？天子記崩不記葬，必其時也。諸侯記卒記葬，有天子存，不得必其時也。曷為或言崩或言薨？天子曰崩，諸侯曰薨，大夫曰卒，士曰不祿。<AlignEnd Key="2883"/>
<AlignBegin Type="Time" Key="2884" RefId="魯隱公三年四月" Term="魯隱公三年四月"/>夏，四月辛卯，尹氏卒。尹氏者何？天子之大夫也。其稱尹氏何？貶。曷為貶？譏世卿，世卿非禮也。外大夫不卒，此何以卒？天王崩，諸侯之主也。<AlignEnd Key="2884"/>
<AlignBegin Type="Time" Key="2885" RefId="魯隱公三年七月" Term="魯隱公三年七月"/>秋，武氏子來求賻。武氏子者何？天子之大夫也。其稱武氏子何？譏。何譏爾？父卒子未命也。何以不稱使？當喪未君也。武氏子來求賻，何以書？譏。何譏爾？喪事無求，求賻非禮也，蓋通于下。<AlignEnd Key="2885"/>
<AlignBegin Type="Time" Key="2886" RefId="魯隱公三年八月" Term="魯隱公三年八月"/>八月庚辰，宋公和卒。<AlignEnd Key="2886"/>
<AlignBegin Type="Time" Key="2887" RefId="魯隱公三年十二月" Term="魯隱公三年十二月"/>冬，十有二月，齊侯、鄭伯盟于石門。癸未，葬宋繆公。葬者曷為或日或不日？不及時而日，渴葬也；不及時而不日，慢葬也。過時而日，隱之也；過時而不日，謂之不能葬也。當時而不日，正也。當時而日，危不得葬也。此當時何危爾？宣公謂繆公曰：「以吾愛與夷，則不若愛女；以為社稷宗廟主，則與夷不若女，盍終為君矣？」宣公死，繆公立，繆公逐其二子莊公馮與左師勃，曰：「爾為吾子，生毋相見，死毋相哭。」與夷復曰：「先君之所為不與臣國而納國乎君者，以君可以為社稷宗廟主也。今君逐君之二子而將致國乎與夷，此非先君之意也。且使子而可逐，則先君其逐臣矣。」繆公曰：「先君之不爾逐可知矣，吾立乎此攝也。」終致國乎與夷。莊公馮弒與夷。故君子大居正，宋之禍宣公為之也。<AlignEnd Key="2887"/>
</doc_content>
</document>
<document filename="ChunQiuGongYangZhuan_00004">
<corpus>春秋公羊傳</corpus>
<title>魯隱公四年</title>
<doc_content>
<AlignBegin Type="Time" Key="2888" RefId="魯隱公四年二月" Term="魯隱公四年二月"/>四年春，王二月，莒人伐杞，取牟婁。牟婁者何？杞之邑也。外取邑不書，此何以書？疾始取邑也。<AlignEnd Key="2888"/>
<AlignBegin Type="Time" Key="2889" RefId="魯隱公四年二月" Term="魯隱公四年二月"/>戊申，衛州吁弒其君完。曷為以國氏？當國也。<AlignEnd Key="2889"/>
<AlignBegin Type="Time" Key="2890" RefId="魯隱公四年四月" Term="魯隱公四年四月"/>夏，公及宋公遇于清。遇者何？不期也。一君出，一君要之也。<AlignEnd Key="2890"/>
<AlignBegin Type="Time" Key="2891" RefId="魯隱公四年七月" Term="魯隱公四年七月"/>宋公、陳侯、蔡人、衛人伐鄭。秋，翬帥師會宋公、陳侯、蔡人、衛人伐鄭。翚者何？公子翚也。何以不稱公子？貶。曷為貶？與弒公也。其與弒公奈何？公子翚諂乎隱公，謂隱公曰：「百姓安子，諸侯說子，盍終為君矣？」隱曰：「吾否，吾使修涂裘，吾將老焉。」公子翚恐若其言聞乎桓，於是謂桓曰：「吾為子口隱矣。隱曰：『吾不反也。』」桓曰：「然則奈何？」曰：「請作難，弒隱公。」於鐘巫之祭焉弒隱公也。<AlignEnd Key="2891"/>
<AlignBegin Type="Time" Key="2892" RefId="魯隱公四年九月" Term="魯隱公四年九月"/>九月，衛人殺州吁于濮。其稱人何？討賊之辭也。<AlignEnd Key="2892"/>
<AlignBegin Type="Time" Key="2893" RefId="魯隱公四年十二月" Term="魯隱公四年十二月"/>冬，十有二月，衛人立晉。晉者何？公子晉也。立者何？立者不宜立也。其稱人何？眾立之之辭也。然則孰立之？石碏立之。石碏立之，則其稱人何？眾之所欲立也。眾雖欲立之，其立之非也。<AlignEnd Key="2893"/>
</doc_content>
</document>
<document filename="ChunQiuGongYangZhuan_00005">
<corpus>春秋公羊傳</corpus>
<title>魯隱公五年</title>
<doc_content>
<AlignBegin Type="Time" Key="2894" RefId="魯隱公五年正月" Term="魯隱公五年正月"/>五年春，公觀魚于棠。何以書？譏。何譏爾？遠也。公曷為遠而觀魚？登來之也。百金之魚公張之，登來之者何？美大之之辭也。棠者何？濟上之邑也。<AlignEnd Key="2894"/>
<AlignBegin Type="Time" Key="2895" RefId="魯隱公五年四月" Term="魯隱公五年四月"/>夏，四月，葬衛桓公。<AlignEnd Key="2895"/>
<AlignBegin Type="Time" Key="2896" RefId="魯隱公五年七月" Term="魯隱公五年七月"/>秋，衛師入盛。曷為或言率師或不言率師？將尊師眾稱某率師，將尊師少稱將；將卑師眾稱師，將卑師少稱人。君將不言率師，書其重者也。<AlignEnd Key="2896"/>
<AlignBegin Type="Time" Key="2897" RefId="魯隱公五年九月" Term="魯隱公五年九月"/>九月，考仲子之宮。考宮者何？考猶入室也，始祭仲子也。桓未君則曷為祭仲子？隱為桓立，故為桓祭其母也。然則何言爾？成公意也。<AlignEnd Key="2897"/>
<AlignBegin Type="Time" Key="2898" RefId="魯隱公五年九月" Term="魯隱公五年九月"/>初獻六羽。初者何？始也。六羽者何？舞也。初獻六羽何以書？譏。何譏爾？譏始僭諸公也。六羽之為僭奈何？天子八佾，諸公六，諸侯四。諸公者何？諸侯者何？天子三公稱公，王者之後稱公，其餘大國稱侯，小國稱伯、子、男。天子三公者何？天子之相也。天子之相則何以三？自陜而東者，周公主之；自陜而西者，召公主之，一相處乎內。始僭諸公昉於此乎？前此矣。前此則曷為始乎？此僭諸公猶可言也，僭天子不可言也。<AlignEnd Key="2898"/>
<AlignBegin Type="Time" Key="2899" RefId="魯隱公五年九月" Term="魯隱公五年九月"/>邾婁人、鄭人伐宋。<AlignEnd Key="2899"/>
<AlignBegin Type="Time" Key="2900" RefId="魯隱公五年九月" Term="魯隱公五年九月"/>螟。何以書？記災也。<AlignEnd Key="2900"/>
<AlignBegin Type="Time" Key="2901" RefId="魯隱公五年十二月" Term="魯隱公五年十二月"/>冬，十有二月辛巳，公子彄卒。宋人伐鄭，圍長葛。邑不言圍，此其言圍何？強也。<AlignEnd Key="2901"/>
</doc_content>
</document>
<document filename="ChunQiuGongYangZhuan_00006">
<corpus>春秋公羊傳</corpus>
<title>魯隱公六年</title>
<doc_content>
<AlignBegin Type="Time" Key="2902" RefId="魯隱公六年正月" Term="魯隱公六年正月"/>六年春，鄭人來輸平。輸平者何？輸平猶墮成也。何言乎墮成？敗其成也，曰：「吾成敗矣」，吾與鄭人末有成也。吾與鄭人則曷為末有成？狐壤之戰，隱公獲焉。然則何以不言戰？諱獲也。<AlignEnd Key="2902"/>
<AlignBegin Type="Time" Key="2903" RefId="魯隱公六年五月" Term="魯隱公六年五月"/>夏，五月辛酉，公會齊侯，盟于艾。<AlignEnd Key="2903"/>
<AlignBegin Type="Time" Key="2904" RefId="魯隱公六年七月" Term="魯隱公六年七月"/>秋，七月。此無事，何以書？《春秋》雖無事，首時過則書。首時過則何以書？《春秋》編年，四時具然後為年。<AlignEnd Key="2904"/>
<AlignBegin Type="Time" Key="2905" RefId="魯隱公六年十月" Term="魯隱公六年十月"/>冬，宋人取長葛。外取邑不書，此何以書？久也。<AlignEnd Key="2905"/>
</doc_content>
</document>
<document filename="ChunQiuGongYangZhuan_00007">
<corpus>春秋公羊傳</corpus>
<title>魯隱公七年</title>
<doc_content>
<AlignBegin Type="Time" Key="2906" RefId="魯隱公七年三月" Term="魯隱公七年三月"/>七年春，王三月，叔姬歸于紀。滕侯卒。何以不名？微國也。微國則其稱侯何？不嫌也。《春秋》貴賤不嫌同號，美惡不嫌同辭。<AlignEnd Key="2906"/>
<AlignBegin Type="Time" Key="2907" RefId="魯隱公七年四月" Term="魯隱公七年四月"/>夏，城中丘。中丘者何？內之邑也。城中丘，何以書？以重書也。<AlignEnd Key="2907"/>
<AlignBegin Type="Time" Key="2908" RefId="魯隱公七年四月" Term="魯隱公七年四月"/>齊侯使其弟年來聘。其稱弟何？母弟稱弟，母兄稱兄。<AlignEnd Key="2908"/>
<AlignBegin Type="Time" Key="2909" RefId="魯隱公七年七月" Term="魯隱公七年七月"/>秋，公伐邾婁。<AlignEnd Key="2909"/>
<AlignBegin Type="Time" Key="2910" RefId="魯隱公七年十月" Term="魯隱公七年十月"/>冬，天王使凡伯來聘，戎伐凡伯于楚丘以歸。凡伯者何？天子之大夫也。此聘也，其言伐之何？執之也。執之則其言伐之何？大之也。曷為大之？不與夷狄之執中國也。其地何？大之也。<AlignEnd Key="2910"/>
</doc_content>
</document>
<document filename="ChunQiuGongYangZhuan_00008">
<corpus>春秋公羊傳</corpus>
<title>魯隱公八年</title>
<doc_content>
<AlignBegin Type="Time" Key="2911" RefId="魯隱公八年三月" Term="魯隱公八年三月"/>八年春，宋公、衛侯遇于垂。三月，鄭伯使宛來歸邴。宛者何？鄭之微者也。邴者何？鄭湯沐之邑也。天子有事于泰山，諸侯皆從。泰山之下，諸侯皆有湯沐之邑焉。<AlignEnd Key="2911"/>
<AlignBegin Type="Time" Key="2912" RefId="魯隱公八年三月" Term="魯隱公八年三月"/>庚寅，我入邴。其言入何？難也。其日何？難也。其言我何？言我者非獨我也，齊亦欲之。<AlignEnd Key="2912"/>
<AlignBegin Type="Time" Key="2913" RefId="魯隱公八年六月" Term="魯隱公八年六月"/>夏，六月己亥，蔡侯考父卒。辛亥，宿男卒。<AlignEnd Key="2913"/>
<AlignBegin Type="Time" Key="2914" RefId="魯隱公八年七月" Term="魯隱公八年七月"/>秋，七月庚午，宋公、齊侯、衛侯盟于瓦屋。<AlignEnd Key="2914"/>
<AlignBegin Type="Time" Key="2915" RefId="魯隱公八年八月" Term="魯隱公八年八月"/>八月，葬蔡宣公。卒何以名而葬不名？卒從正，而葬從主人。卒何以日而葬不日？卒赴，而葬不告。<AlignEnd Key="2915"/>
<AlignBegin Type="Time" Key="2916" RefId="魯隱公八年九月" Term="魯隱公八年九月"/>九月辛卯，公及莒人盟于包來。公曷為與微者盟？稱人則從不疑也。<AlignEnd Key="2916"/>
<AlignBegin Type="Time" Key="2917" RefId="魯隱公八年九月" Term="魯隱公八年九月"/>螟。<AlignEnd Key="2917"/>
<AlignBegin Type="Time" Key="2918" RefId="魯隱公八年十二月" Term="魯隱公八年十二月"/>冬，十有二月，無駭卒。此展無駭也，何以不氏？疾始滅也，故終其身不氏。<AlignEnd Key="2918"/>
</doc_content>
</document>
<document filename="ChunQiuGongYangZhuan_00009">
<corpus>春秋公羊傳</corpus>
<title>魯隱公九年</title>
<doc_content>
<AlignBegin Type="Time" Key="2919" RefId="魯隱公九年正月" Term="魯隱公九年正月"/>九年春，天王使南季來聘。<AlignEnd Key="2919"/>
<AlignBegin Type="Time" Key="2920" RefId="魯隱公九年三月" Term="魯隱公九年三月"/>三月癸酉，大雨，震電。何以書？記異也。何異爾？不時也。<AlignEnd Key="2920"/>
<AlignBegin Type="Time" Key="2921" RefId="魯隱公九年三月" Term="魯隱公九年三月"/>庚辰，大雨雪。何以書？記異也。何異爾？俶甚也。<AlignEnd Key="2921"/>
<AlignBegin Type="Time" Key="2922" RefId="魯隱公九年三月" Term="魯隱公九年三月"/>俠卒。俠者何？吾大夫之未命者也。<AlignEnd Key="2922"/>
<AlignBegin Type="Time" Key="2923" RefId="魯隱公九年四月" Term="魯隱公九年四月"/>夏，城郎。<AlignEnd Key="2923"/>
<AlignBegin Type="Time" Key="2924" RefId="魯隱公九年七月" Term="魯隱公九年七月"/>秋，七月。<AlignEnd Key="2924"/>
<AlignBegin Type="Time" Key="2925" RefId="魯隱公九年十月" Term="魯隱公九年十月"/>冬，公會齊侯于邴。<AlignEnd Key="2925"/>
</doc_content>
</document>
<document filename="ChunQiuGongYangZhuan_00010">
<corpus>春秋公羊傳</corpus>
<title>魯隱公十年</title>
<doc_content>
<AlignBegin Type="Time" Key="2926" RefId="魯隱公十年二月" Term="魯隱公十年二月"/>十年春，王二月，公會齊侯、鄭伯于中丘。<AlignEnd Key="2926"/>
<AlignBegin Type="Time" Key="2927" RefId="魯隱公十年四月" Term="魯隱公十年四月"/>夏，翚帥師會齊人、鄭人伐宋。此公子翚也，何以不稱公子？貶。曷為貶？隱之罪人也，故終隱之篇貶也。<AlignEnd Key="2927"/>
<AlignBegin Type="Time" Key="2928" RefId="魯隱公十年六月" Term="魯隱公十年六月"/>六月壬戌，公敗宋師于菅。<AlignEnd Key="2928"/>
<AlignBegin Type="Time" Key="2929" RefId="魯隱公十年六月" Term="魯隱公十年六月"/>辛未取郜，辛巳取防。取邑不日，此何以日？一月而再取也。何言乎一月而再取？甚之也。內大惡諱，此其言甚之何？《春秋》錄內而略外，於外大惡書，小惡不書，於內大惡諱，小惡書。<AlignEnd Key="2929"/>
<AlignBegin Type="Time" Key="2930" RefId="魯隱公十年七月" Term="魯隱公十年七月"/>秋，宋人、衛人入鄭。宋人、蔡人、衛人伐載，鄭伯伐取之。其言伐取之何？易也。其易奈何？因其力也。因誰之力？因宋人、蔡人、衛人之力也。<AlignEnd Key="2930"/>
<AlignBegin Type="Time" Key="2931" RefId="魯隱公十年十月" Term="魯隱公十年十月"/>冬，十月壬午，齊人、鄭人入盛。<AlignEnd Key="2931"/>
</doc_content>
</document>
<document filename="ChunQiuGongYangZhuan_00011">
<corpus>春秋公羊傳</corpus>
<title>魯隱公十一年</title>
<doc_content>
<AlignBegin Type="Time" Key="2932" RefId="魯隱公十一年正月" Term="魯隱公十一年正月"/>十有一年春，滕侯、薛侯來朝。其言朝何？諸侯來曰朝，大夫來曰聘。其兼言之何？微國也。<AlignEnd Key="2932"/>
<AlignBegin Type="Time" Key="2933" RefId="魯隱公十一年五月" Term="魯隱公十一年五月"/>夏，五月，公會鄭伯于祁黎。<AlignEnd Key="2933"/>
<AlignBegin Type="Time" Key="2934" RefId="魯隱公十一年七月" Term="魯隱公十一年七月"/>秋，七月壬午，公及齊侯、鄭伯入許。<AlignEnd Key="2934"/>
<AlignBegin Type="Time" Key="2935" RefId="魯隱公十一年十一月" Term="魯隱公十一年十一月"/>冬，十有一月壬辰，公薨。何以不書葬？隱之也。何隱爾？弒也。弒則何以不書葬？《春秋》君弒，賊不討，不書葬，以為無臣子也。子沈子曰：「君弒，臣不討賊，非臣也。子不復讎，非子也。葬，生者之事也。《春秋》君弒，賊不討，不書葬，以為不系乎臣子也。」公薨何以不地？不忍言也。隱何以無正月？隱將讓乎桓，故不有其正月也。<AlignEnd Key="2935"/>
</doc_content>
</document>
<document filename="ChunQiuGongYangZhuan_00012">
<corpus>春秋公羊傳</corpus>
<title>魯桓公元年</title>
<doc_content>
<AlignBegin Type="Time" Key="2936" RefId="魯桓公元年正月" Term="魯桓公元年正月"/>元年春，王正月，公即位。繼弒君不言即位，此其言即位何？如其意也。<AlignEnd Key="2936"/>
<AlignBegin Type="Time" Key="2937" RefId="魯桓公元年三月" Term="魯桓公元年三月"/>三月，公會鄭伯于垂。鄭伯以璧假許田。其言以璧假之何？易之也。易之則其言假之何？為恭也。曷為為恭？有天子存，則諸侯不得專地也。許田者何？魯朝宿之邑也。諸侯時朝乎天子，天子之郊，諸侯皆有朝宿之邑焉。此魯朝宿之邑也，則曷為謂之許田？諱取周田也。諱取周田則曷為謂之許田？系之許也。曷為系之許？近許也。此邑也，其稱田何？田多邑少稱田，邑多田少稱邑。<AlignEnd Key="2937"/>
<AlignBegin Type="Time" Key="2938" RefId="魯桓公元年四月" Term="魯桓公元年四月"/>夏，四月丁未，公及鄭伯盟于越。<AlignEnd Key="2938"/>
<AlignBegin Type="Time" Key="2939" RefId="魯桓公元年七月" Term="魯桓公元年七月"/>秋，大水。何以書？記災也。<AlignEnd Key="2939"/>
<AlignBegin Type="Time" Key="2940" RefId="魯桓公元年十月" Term="魯桓公元年十月"/>冬，十月。<AlignEnd Key="2940"/>
</doc_content>
</document>
<document filename="ChunQiuGongYangZhuan_00013">
<corpus>春秋公羊傳</corpus>
<title>魯桓公二年</title>
<doc_content>
<AlignBegin Type="Time" Key="2941" RefId="魯桓公二年正月" Term="魯桓公二年正月"/>二年春，王正月戊申，宋督弒其君與夷及其大夫孔父。及者何？累也。弒君多矣，舍此無累者乎？曰：有，仇牧，荀息，皆累也。舍仇牧、荀息，無累者乎？曰：有。有則此何以書？賢也。何賢乎孔父？孔父可謂義形於色矣。其義形於色奈何？督將弒殤公，孔父生而存，則殤公不可得而弒也，故於是先攻孔父之家。殤公知孔父死，己必死，趨而救之，皆死焉。孔父正色而立於朝，則人莫敢過而致難於其君者，孔父可謂義形於色矣。<AlignEnd Key="2941"/>
<AlignBegin Type="Time" Key="2942" RefId="魯桓公二年三月" Term="魯桓公二年三月"/>滕子來朝。三月，公會齊侯、陳侯、鄭伯于稷，以成宋亂。內大惡諱，此其目言之何？遠也。所見異辭，所聞異辭，所傳聞異辭。隱亦遠矣，曷為為隱諱？隱賢而桓賤也。<AlignEnd Key="2942"/>
<AlignBegin Type="Time" Key="2943" RefId="魯桓公二年四月" Term="魯桓公二年四月"/>夏，四月，取郜大鼎于宋。此取之宋，其謂之郜鼎何？器從名，地從主人。器何以從名？地何以從主人？器之與人，非有即爾。宋始以不義取之，故謂之郜鼎；至乎地之與人則不然，俄而可以為其有矣。然則為取可以為其有乎？曰：否。何者？若楚王之妻媦，無時焉可也。<AlignEnd Key="2943"/>
<AlignBegin Type="Time" Key="2944" RefId="魯桓公二年四月" Term="魯桓公二年四月"/>戊申，納于太廟。何以書？譏。何譏爾？遂亂受賂，納于太廟，非禮也。<AlignEnd Key="2944"/>
<AlignBegin Type="Time" Key="2945" RefId="魯桓公二年七月" Term="魯桓公二年七月"/>秋，七月，紀侯來朝。蔡侯、鄭伯會于鄧。離不言會，此其言會何？蓋鄧與會爾。<AlignEnd Key="2945"/>
<AlignBegin Type="Time" Key="2946" RefId="魯桓公二年九月" Term="魯桓公二年九月"/>九月，入杞。公及戎盟于唐。<AlignEnd Key="2946"/>
<AlignBegin Type="Time" Key="2947" RefId="魯桓公二年十月" Term="魯桓公二年十月"/>冬，公至自唐。<AlignEnd Key="2947"/>
</doc_content>
</document>
<document filename="ChunQiuGongYangZhuan_00014">
<corpus>春秋公羊傳</corpus>
<title>魯桓公三年</title>
<doc_content>
<AlignBegin Type="Time" Key="2948" RefId="魯桓公三年正月" Term="魯桓公三年正月"/>三年春，正月，公會齊侯于嬴。<AlignEnd Key="2948"/>
<AlignBegin Type="Time" Key="2949" RefId="魯桓公三年四月" Term="魯桓公三年四月"/>夏，齊侯、衛侯胥命于蒲。胥命者何？相命也。何言乎相命？近正也。此其為近正奈何？古者不盟，結言而退。<AlignEnd Key="2949"/>
<AlignBegin Type="Time" Key="2950" RefId="魯桓公三年六月" Term="魯桓公三年六月"/>六月，公會紀侯于盛。<AlignEnd Key="2950"/>
<AlignBegin Type="Time" Key="2951" RefId="魯桓公三年七月" Term="魯桓公三年七月"/>秋，七月壬辰朔，日有食之，既。既者何？盡也。<AlignEnd Key="2951"/>
<AlignBegin Type="Time" Key="2952" RefId="魯桓公三年九月" Term="魯桓公三年九月"/>公子翚如齊逆女。九月，齊侯送姜氏于讙。何以書？譏。何譏爾？諸侯越竟送女，非禮也。此入國矣，何以不稱夫人？自我言齊，父母之於子，雖為鄰國夫人，猶曰吾姜氏。<AlignEnd Key="2952"/>
<AlignBegin Type="Time" Key="2953" RefId="魯桓公三年九月" Term="魯桓公三年九月"/>公會齊侯于讙，夫人姜氏至自齊。翚何以不致？得見乎公矣。<AlignEnd Key="2953"/>
<AlignBegin Type="Time" Key="2954" RefId="魯桓公三年十月" Term="魯桓公三年十月"/>冬，齊侯使其弟年來聘。<AlignEnd Key="2954"/>
<AlignBegin Type="Time" Key="2955" RefId="魯桓公三年十月" Term="魯桓公三年十月"/>有年。有年，何以書？以喜書也。大有年，何以書？亦以喜書也。此其曰有年何？僅有年也。彼其曰大有年何？大豐年也。僅有年亦足以當喜乎？恃有年也。<AlignEnd Key="2955"/>
</doc_content>
</document>
<document filename="ChunQiuGongYangZhuan_00015">
<corpus>春秋公羊傳</corpus>
<title>魯桓公四年</title>
<doc_content>
<AlignBegin Type="Time" Key="2956" RefId="魯桓公四年正月" Term="魯桓公四年正月"/>四年春，正月，公狩于郎。狩者何？田狩也，春曰苗，秋曰搜，冬曰狩。常事不書，此何以書？譏。何譏爾？遠也。諸侯曷為必田狩？一曰乾豆，二曰賓客，三百充君之庖。<AlignEnd Key="2956"/>
<AlignBegin Type="Time" Key="2957" RefId="魯桓公四年四月" Term="魯桓公四年四月"/>夏，天王使宰渠伯糾來聘。宰渠伯糾者何？天子之大夫也。其稱宰渠伯糾何？下大夫也。<AlignEnd Key="2957"/>
</doc_content>
</document>
<document filename="ChunQiuGongYangZhuan_00016">
<corpus>春秋公羊傳</corpus>
<title>魯桓公五年</title>
<doc_content>
<AlignBegin Type="Time" Key="2958" RefId="魯桓公五年正月" Term="魯桓公五年正月"/>五年春，正月甲戌、己丑，陳侯鮑卒。曷為以二日卒之？怴也。甲戌之日亡、己丑之日死而得，君子疑焉，故以二日卒之也。<AlignEnd Key="2958"/>
<AlignBegin Type="Time" Key="2959" RefId="魯桓公五年四月" Term="魯桓公五年四月"/>夏，齊侯、鄭伯如紀。外相如不書，此何以書？離不言會。<AlignEnd Key="2959"/>
<AlignBegin Type="Time" Key="2960" RefId="魯桓公五年四月" Term="魯桓公五年四月"/>天王使仍叔之子來聘。仍叔之子者何？天子之大夫也。其稱仍叔之子何？譏。何譏爾？譏父老子代從政也。<AlignEnd Key="2960"/>
<AlignBegin Type="Time" Key="2961" RefId="魯桓公五年四月" Term="魯桓公五年四月"/>葬陳桓公。<AlignEnd Key="2961"/>
<AlignBegin Type="Time" Key="2962" RefId="魯桓公五年四月" Term="魯桓公五年四月"/>城祝丘。<AlignEnd Key="2962"/>
<AlignBegin Type="Time" Key="2963" RefId="魯桓公五年七月" Term="魯桓公五年七月"/>秋，蔡人、衛人、陳人從王伐鄭。其言從王伐鄭何？從王正也。<AlignEnd Key="2963"/>
<AlignBegin Type="Time" Key="2964" RefId="魯桓公五年七月" Term="魯桓公五年七月"/>大雩。大雩者何？旱祭也。然則何以不言旱？言雩則旱見；言旱則雩不見。何以書？記災也。<AlignEnd Key="2964"/>
<AlignBegin Type="Time" Key="2965" RefId="魯桓公五年七月" Term="魯桓公五年七月"/>螽。何以書？記災也。<AlignEnd Key="2965"/>
<AlignBegin Type="Time" Key="2966" RefId="魯桓公五年十月" Term="魯桓公五年十月"/>冬，州公如曹。外相如不書，此何以書？過我也。<AlignEnd Key="2966"/>
</doc_content>
</document>
<document filename="ChunQiuGongYangZhuan_00017">
<corpus>春秋公羊傳</corpus>
<title>魯桓公六年</title>
<doc_content>
<AlignBegin Type="Time" Key="2967" RefId="魯桓公六年正月" Term="魯桓公六年正月"/>六年春，正月，寔來。寔來者何？猶曰是人來也。孰謂？謂州公也。曷為謂之寔來？慢之也。曷為慢之？化我也。<AlignEnd Key="2967"/>
<AlignBegin Type="Time" Key="2968" RefId="魯桓公六年四月" Term="魯桓公六年四月"/>夏，四月，公會紀侯于成。<AlignEnd Key="2968"/>
<AlignBegin Type="Time" Key="2969" RefId="魯桓公六年八月" Term="魯桓公六年八月"/>秋，八月壬午，大閱。大閱者何？簡車徒也。何以書？蓋以罕書也。<AlignEnd Key="2969"/>
<AlignBegin Type="Time" Key="2970" RefId="魯桓公六年八月" Term="魯桓公六年八月"/>蔡人殺陳佗。陳佗者何？陳君也。陳君則曷為謂之陳佗？絕也。曷為絕之？賤也。其賤奈何？外淫也。惡乎淫？淫于蔡，蔡人殺之。<AlignEnd Key="2970"/>
<AlignBegin Type="Time" Key="2971" RefId="魯桓公六年九月" Term="魯桓公六年九月"/>九月丁卯，子同生。子同生者孰謂？謂莊公也。何言乎子同生？喜有正也。未有言喜有正者，此其言喜有正何？久無正也。子公羊子曰：「其諸以病桓與？」<AlignEnd Key="2971"/>
<AlignBegin Type="Time" Key="2972" RefId="魯桓公六年十月" Term="魯桓公六年十月"/>冬，紀侯來朝。<AlignEnd Key="2972"/>
</doc_content>
</document>
<document filename="ChunQiuGongYangZhuan_00018">
<corpus>春秋公羊傳</corpus>
<title>魯桓公七年</title>
<doc_content>
<AlignBegin Type="Time" Key="2973" RefId="魯桓公七年二月" Term="魯桓公七年二月"/>七年春，二月己亥，焚咸丘。焚之者何？樵之也。樵之者何？以火攻也。何言乎以火攻？疾始以火攻也。咸丘者何？邾婁之邑也。曷為不系乎邾婁？國之也。曷為國之？君存焉爾。<AlignEnd Key="2973"/>
<AlignBegin Type="Time" Key="2974" RefId="魯桓公七年四月" Term="魯桓公七年四月"/>夏，穀伯綏來朝。鄧侯吾離來朝。皆何以名？失地之君也。其稱侯朝何？貴者無後，待之以初也。<AlignEnd Key="2974"/>
</doc_content>
</document>
<document filename="ChunQiuGongYangZhuan_00019">
<corpus>春秋公羊傳</corpus>
<title>魯桓公八年</title>
<doc_content>
<AlignBegin Type="Time" Key="2975" RefId="魯桓公八年正月" Term="魯桓公八年正月"/>八年春，正月己卯，烝。烝者何？冬祭也。春曰祠，夏曰礿，秋曰嘗，冬曰烝。常事不書，此何以書？譏。何譏爾？譏亟也。亟則黷，黷則不敬。君子之祭也，敬而不黷。疏則怠，怠則忘。士不及茲四者，則冬不裘，夏不葛。<AlignEnd Key="2975"/>
<AlignBegin Type="Time" Key="2976" RefId="魯桓公八年正月" Term="魯桓公八年正月"/>天王使家父來聘。<AlignEnd Key="2976"/>
<AlignBegin Type="Time" Key="2977" RefId="魯桓公八年五月" Term="魯桓公八年五月"/>夏，五月丁丑，烝。何以書？譏亟也。<AlignEnd Key="2977"/>
<AlignBegin Type="Time" Key="2978" RefId="魯桓公八年七月" Term="魯桓公八年七月"/>秋，伐邾婁。<AlignEnd Key="2978"/>
<AlignBegin Type="Time" Key="2979" RefId="魯桓公八年十月" Term="魯桓公八年十月"/>冬，十月，雨雪。何以書？記異也。何異爾？不時也。<AlignEnd Key="2979"/>
<AlignBegin Type="Time" Key="2980" RefId="魯桓公八年十月" Term="魯桓公八年十月"/>祭公來，遂逆王后于紀。祭公者何？天子之三公也。何以不稱使？婚禮不稱主人。遂者何？生事也。大夫無遂事，此其言遂何？成使乎我也。其成使乎我奈何？使我為媒可，則因用是往逆矣。女在其國稱女，此其稱王后何？王者無外，其辭成矣。<AlignEnd Key="2980"/>
</doc_content>
</document>
<document filename="ChunQiuGongYangZhuan_00020">
<corpus>春秋公羊傳</corpus>
<title>魯桓公九年</title>
<doc_content>
<AlignBegin Type="Time" Key="2981" RefId="魯桓公九年正月" Term="魯桓公九年正月"/>九年春，紀季姜歸于京師。其辭成矣，則其稱紀季姜何？自我言，紀父母之於子，雖為天王后，猶曰吾季姜。京師者何？天子之居也。京者何？大也。師者何？眾也。天子之居，必以眾大之辭言之。<AlignEnd Key="2981"/>
<AlignBegin Type="Time" Key="2982" RefId="魯桓公九年四月" Term="魯桓公九年四月"/>夏，四月。<AlignEnd Key="2982"/>
<AlignBegin Type="Time" Key="2983" RefId="魯桓公九年七月" Term="魯桓公九年七月"/>秋，七月。<AlignEnd Key="2983"/>
<AlignBegin Type="Time" Key="2984" RefId="魯桓公九年十月" Term="魯桓公九年十月"/>冬，曹伯使其世子射姑來朝。諸侯來曰朝。此世子也，其言朝何？《春秋》有譏父老子代從政者，則未知其在齊與？曹與？<AlignEnd Key="2984"/>
</doc_content>
</document>
<document filename="ChunQiuGongYangZhuan_00021">
<corpus>春秋公羊傳</corpus>
<title>魯桓公十年</title>
<doc_content>
<AlignBegin Type="Time" Key="2985" RefId="魯桓公十年正月" Term="魯桓公十年正月"/>十年春，王正月庚申，曹伯終生卒。<AlignEnd Key="2985"/>
<AlignBegin Type="Time" Key="2986" RefId="魯桓公十年五月" Term="魯桓公十年五月"/>夏，五月，葬曹桓公。<AlignEnd Key="2986"/>
<AlignBegin Type="Time" Key="2987" RefId="魯桓公十年七月" Term="魯桓公十年七月"/>秋，公會衛侯于桃丘，弗遇。會者何？期辭也。其言弗遇何？公不見要也。<AlignEnd Key="2987"/>
<AlignBegin Type="Time" Key="2988" RefId="魯桓公十年十二月" Term="魯桓公十年十二月"/>冬，十有二月丙午，齊侯、衛侯、鄭伯來戰于郎。郎者何？吾近邑也。吾近邑則其言來戰于郎何？近也。惡乎近？近乎圍也。此偏戰也，何以不言師敗績？內不言戰，言戰乃敗矣。<AlignEnd Key="2988"/>
</doc_content>
</document>
<document filename="ChunQiuGongYangZhuan_00022">
<corpus>春秋公羊傳</corpus>
<title>魯桓公十一年</title>
<doc_content>
<AlignBegin Type="Time" Key="2989" RefId="魯桓公十一年正月" Term="魯桓公十一年正月"/>十有一年春，正月，齊人、衛人、鄭人盟于惡曹。<AlignEnd Key="2989"/>
<AlignBegin Type="Time" Key="2990" RefId="魯桓公十一年五月" Term="魯桓公十一年五月"/>夏，五月癸未，鄭伯寤生卒。<AlignEnd Key="2990"/>
<AlignBegin Type="Time" Key="2991" RefId="魯桓公十一年七月" Term="魯桓公十一年七月"/>秋，七月，葬鄭莊公。<AlignEnd Key="2991"/>
<AlignBegin Type="Time" Key="2992" RefId="魯桓公十一年七月" Term="魯桓公十一年七月"/>九月，宋人執鄭祭仲。祭仲者何？鄭相也。何以不名？賢也。何賢乎祭仲？以為知權也。其為知權奈何？古者鄭國處于留。先鄭伯有善于鄶公者，通乎夫人，以取其國而遷鄭焉，而野留。莊公死已葬，祭仲將往省于留，涂出于宋，宋人執之，謂之曰：「為我出忽而立突。」祭仲不從其言，則君必死、國必亡；從其言，則君可以生易死，國可以存易亡。少遼緩之，則突可故出，而忽可故反，是不可得則病，然後有鄭國。古人之有權者，祭仲之權是也。權者何？權者反於經，然後有善者也。權之所設，舍死亡無所設。行權有道，自貶損以行權，不害人以行權。殺人以自生，亡人以自存，君子不為也。突歸于鄭。突何以名？挈乎祭仲也。其言歸何？順祭仲也。鄭忽出奔衛。忽何以名？《春秋》伯、子、男一也，辭無所貶。<AlignEnd Key="2992"/>
<AlignBegin Type="Time" Key="2993" RefId="魯桓公十一年七月" Term="魯桓公十一年七月"/>柔會宋公、陳侯、蔡叔盟于折。柔者何？吾大夫之未命者也。<AlignEnd Key="2993"/>
<AlignBegin Type="Time" Key="2994" RefId="魯桓公十一年七月" Term="魯桓公十一年七月"/>公會宋公于夫童。<AlignEnd Key="2994"/>
<AlignBegin Type="Time" Key="2995" RefId="魯桓公十一年十二月" Term="魯桓公十一年十二月"/>冬，十有二月，公會宋公于闞。<AlignEnd Key="2995"/>
</doc_content>
</document>
<document filename="ChunQiuGongYangZhuan_00023">
<corpus>春秋公羊傳</corpus>
<title>魯桓公十二年</title>
<doc_content>
<AlignBegin Type="Time" Key="2996" RefId="魯桓公十二年正月" Term="魯桓公十二年正月"/>十有二年春，正月。<AlignEnd Key="2996"/>
<AlignBegin Type="Time" Key="2997" RefId="魯桓公十二年六月" Term="魯桓公十二年六月"/>夏，六月壬寅，公會紀侯、莒子，盟于毆蛇。<AlignEnd Key="2997"/>
<AlignBegin Type="Time" Key="2998" RefId="魯桓公十二年七月" Term="魯桓公十二年七月"/>秋，七月丁亥，公會宋公、燕人，盟于穀丘。<AlignEnd Key="2998"/>
<AlignBegin Type="Time" Key="2999" RefId="魯桓公十二年八月" Term="魯桓公十二年八月"/>八月，壬辰，陳侯躍卒。公會宋公于郯。<AlignEnd Key="2999"/>
<AlignBegin Type="Time" Key="3000" RefId="魯桓公十二年八月" Term="魯桓公十二年八月"/>公會宋公于郯。<AlignEnd Key="3000"/>
<AlignBegin Type="Time" Key="3001" RefId="魯桓公十二年十一月" Term="魯桓公十二年十一月"/>冬，十有一月，公會宋公于龜。<AlignEnd Key="3001"/>
<AlignBegin Type="Time" Key="3002" RefId="魯桓公十二年十一月" Term="魯桓公十二年十一月"/>丙戌，公會鄭伯，盟于武父。<AlignEnd Key="3002"/>
<AlignBegin Type="Time" Key="3003" RefId="魯桓公十二年十一月" Term="魯桓公十二年十一月"/>丙戌，衛侯晉卒。<AlignEnd Key="3003"/>
<AlignBegin Type="Time" Key="3004" RefId="魯桓公十二年十二月" Term="魯桓公十二年十二月"/>十有二月，及鄭師伐宋。丁未，戰于宋。戰不言伐，此其言伐何？辟嫌也。惡乎嫌？嫌與鄭人戰也。此偏戰也，何以不言師敗績？內不言戰，言戰乃敗矣！<AlignEnd Key="3004"/>
</doc_content>
</document>
<document filename="ChunQiuGongYangZhuan_00024">
<corpus>春秋公羊傳</corpus>
<title>魯桓公十三年</title>
<doc_content>
<AlignBegin Type="Time" Key="3005" RefId="魯桓公十三年二月" Term="魯桓公十三年二月"/>十有三年春，二月，公會紀侯、鄭伯。己巳，及齊侯、宋公、衛侯、燕人戰，齊師、宋師、衛師、燕師敗績。曷為後日？恃外也。其恃外奈何？得紀侯、鄭伯，然後能為日也。內不言戰，此其言戰何？從外也。曷為從外？恃外故從外也。何以不地？近也。惡乎近？近乎圍。郎亦近矣，郎何以地？郎猶可以地也。<AlignEnd Key="3005"/>
<AlignBegin Type="Time" Key="3006" RefId="魯桓公十三年三月" Term="魯桓公十三年三月"/>三月，葬衛宣公。<AlignEnd Key="3006"/>
<AlignBegin Type="Time" Key="3007" RefId="魯桓公十三年四月" Term="魯桓公十三年四月"/>夏，大水。<AlignEnd Key="3007"/>
<AlignBegin Type="Time" Key="3008" RefId="魯桓公十三年七月" Term="魯桓公十三年七月"/>秋，七月。<AlignEnd Key="3008"/>
<AlignBegin Type="Time" Key="3009" RefId="魯桓公十三年十月" Term="魯桓公十三年十月"/>冬，十月。<AlignEnd Key="3009"/>
</doc_content>
</document>
<document filename="ChunQiuGongYangZhuan_00025">
<corpus>春秋公羊傳</corpus>
<title>魯桓公十四年</title>
<doc_content>
<AlignBegin Type="Time" Key="3010" RefId="魯桓公十四年正月" Term="魯桓公十四年正月"/>十有四年春，正月，公會鄭伯于曹。<AlignEnd Key="3010"/>
<AlignBegin Type="Time" Key="3011" RefId="魯桓公十四年正月" Term="魯桓公十四年正月"/>無冰。何以書？記異也。<AlignEnd Key="3011"/>
<AlignBegin Type="Time" Key="3012" RefId="魯桓公十四年四月" Term="魯桓公十四年四月"/>夏，五。鄭伯使其弟語來盟。夏五者何？無聞焉爾。<AlignEnd Key="3012"/>
<AlignBegin Type="Time" Key="3013" RefId="魯桓公十四年八月" Term="魯桓公十四年八月"/>秋，八月壬申，御廩災。御廩者何？粢盛委之所藏也。御廩災，何以書？記災也。乙亥，嘗。常事不書，此何以書？譏。何譏爾？譏嘗也。曰：猶嘗乎！御廩災，不如勿嘗而已矣！<AlignEnd Key="3013"/>
<AlignBegin Type="Time" Key="3014" RefId="魯桓公十四年十二月" Term="魯桓公十四年十二月"/>冬，十有二月丁巳，齊侯祿父卒。<AlignEnd Key="3014"/>
<AlignBegin Type="Time" Key="3015" RefId="魯桓公十四年十二月" Term="魯桓公十四年十二月"/>宋人以齊人、衛人、蔡人、陳人伐鄭。以者何？行其意也。<AlignEnd Key="3015"/>
</doc_content>
</document>
<document filename="ChunQiuGongYangZhuan_00026">
<corpus>春秋公羊傳</corpus>
<title>魯桓公十五年</title>
<doc_content>
<AlignBegin Type="Time" Key="3016" RefId="魯桓公十五年二月" Term="魯桓公十五年二月"/>十有五年春，二月，天王使家父來求車。何以書？譏。何譏爾？王者無求；求車，非禮也。<AlignEnd Key="3016"/>
<AlignBegin Type="Time" Key="3017" RefId="魯桓公十五年三月" Term="魯桓公十五年三月"/>三月乙未，天王崩。<AlignEnd Key="3017"/>
<AlignBegin Type="Time" Key="3018" RefId="魯桓公十五年四月" Term="魯桓公十五年四月"/>夏，四月己巳，葬齊僖公。<AlignEnd Key="3018"/>
<AlignBegin Type="Time" Key="3019" RefId="魯桓公十五年五月" Term="魯桓公十五年五月"/>五月，鄭伯突出奔蔡。突何以名？奪正也。<AlignEnd Key="3019"/>
<AlignBegin Type="Time" Key="3020" RefId="魯桓公十五年五月" Term="魯桓公十五年五月"/>鄭世子忽復歸于鄭。其稱世子何？復正也。曷為或言歸？或言復歸？復歸者，出惡，歸無惡；復入者，出無惡，入有惡。入者，出入惡。歸者，出入無惡。<AlignEnd Key="3020"/>
<AlignBegin Type="Time" Key="3021" RefId="魯桓公十五年五月" Term="魯桓公十五年五月"/>許叔入于許。<AlignEnd Key="3021"/>
<AlignBegin Type="Time" Key="3022" RefId="魯桓公十五年五月" Term="魯桓公十五年五月"/>公會齊侯于鄗。<AlignEnd Key="3022"/>
<AlignBegin Type="Time" Key="3023" RefId="魯桓公十五年五月" Term="魯桓公十五年五月"/>邾婁人、牟人、葛人來朝。皆何以稱人？夷狄之也。<AlignEnd Key="3023"/>
<AlignBegin Type="Time" Key="3024" RefId="魯桓公十五年九月" Term="魯桓公十五年九月"/>秋，九月，鄭伯突入于櫟。櫟者何？鄭之邑。曷為不言入于鄭？末言爾。曷為末言爾？祭仲亡矣。然則曷為不言忽之出奔？言忽為君之微也。祭仲存則存矣，祭仲亡則亡矣！<AlignEnd Key="3024"/>
<AlignBegin Type="Time" Key="3025" RefId="魯桓公十五年十一月" Term="魯桓公十五年十一月"/>冬，十有一月，公會齊侯、宋公、衛侯、陳侯于侈，伐鄭。<AlignEnd Key="3025"/>
</doc_content>
</document>
<document filename="ChunQiuGongYangZhuan_00027">
<corpus>春秋公羊傳</corpus>
<title>魯桓公十六年</title>
<doc_content>
<AlignBegin Type="Time" Key="3026" RefId="魯桓公十六年正月" Term="魯桓公十六年正月"/>十有六年春，正月，公會宋公、蔡侯、衛侯于曹。<AlignEnd Key="3026"/>
<AlignBegin Type="Time" Key="3027" RefId="魯桓公十六年四月" Term="魯桓公十六年四月"/>夏，四月，公會宋公、衛侯、陳侯、蔡侯伐鄭。<AlignEnd Key="3027"/>
<AlignBegin Type="Time" Key="3028" RefId="魯桓公十六年七月" Term="魯桓公十六年七月"/>秋，七月，公至自伐鄭。<AlignEnd Key="3028"/>
<AlignBegin Type="Time" Key="3029" RefId="魯桓公十六年十月" Term="魯桓公十六年十月"/>冬，城向。<AlignEnd Key="3029"/>
<AlignBegin Type="Time" Key="3030" RefId="魯桓公十六年十一月" Term="魯桓公十六年十一月"/>十有一月，衛侯朔出奔齊。衛侯朔何以名？絕。曷為絕之？得罪于天子也。其得罪于天子奈何？見使守衛朔，而不能使衛小眾，越在岱陰齊。屬負茲舍，不即罪爾。<AlignEnd Key="3030"/>
</doc_content>
</document>
<document filename="ChunQiuGongYangZhuan_00028">
<corpus>春秋公羊傳</corpus>
<title>魯桓公十七年</title>
<doc_content>
<AlignBegin Type="Time" Key="3031" RefId="魯桓公十七年正月" Term="魯桓公十七年正月"/>十有七年春，正月丙辰，公會齊侯、紀侯盟于黃。<AlignEnd Key="3031"/>
<AlignBegin Type="Time" Key="3032" RefId="魯桓公十七年二月" Term="魯桓公十七年二月"/>二月丙午，公及邾婁儀父盟于趡。<AlignEnd Key="3032"/>
<AlignBegin Type="Time" Key="3033" RefId="魯桓公十七年五月" Term="魯桓公十七年五月"/>五月丙午，及齊師戰于奚。<AlignEnd Key="3033"/>
<AlignBegin Type="Time" Key="3034" RefId="魯桓公十七年六月" Term="魯桓公十七年六月"/>六月丁丑，蔡侯封人卒。<AlignEnd Key="3034"/>
<AlignBegin Type="Time" Key="3035" RefId="魯桓公十七年八月" Term="魯桓公十七年八月"/>秋，八月，蔡季自陳歸于蔡。<AlignEnd Key="3035"/>
<AlignBegin Type="Time" Key="3036" RefId="魯桓公十七年八月" Term="魯桓公十七年八月"/>癸巳，葬蔡桓侯。及宋人、衛人伐邾婁。<AlignEnd Key="3036"/>
<AlignBegin Type="Time" Key="3037" RefId="魯桓公十七年八月" Term="魯桓公十七年八月"/>及宋人、衛人伐邾婁。<AlignEnd Key="3037"/>
<AlignBegin Type="Time" Key="3038" RefId="魯桓公十七年十月" Term="魯桓公十七年十月"/>冬，十月朔，日有食之。<AlignEnd Key="3038"/>
</doc_content>
</document>
<document filename="ChunQiuGongYangZhuan_00029">
<corpus>春秋公羊傳</corpus>
<title>魯桓公十八年</title>
<doc_content>
<AlignBegin Type="Time" Key="3039" RefId="魯桓公十八年正月" Term="魯桓公十八年正月"/>十有八年春，王正月，公會齊侯于濼。公與夫人姜氏遂如齊。公何以不言及夫人？夫人外也。夫人外者何？內辭也，其實夫人外公也。<AlignEnd Key="3039"/>
<AlignBegin Type="Time" Key="3040" RefId="魯桓公十八年四月" Term="魯桓公十八年四月"/>夏，四月丙子，公薨于齊。丁酉，公之喪至自齊。<AlignEnd Key="3040"/>
<AlignBegin Type="Time" Key="3041" RefId="魯桓公十八年四月" Term="魯桓公十八年四月"/>丁酉，公之喪至自齊。<AlignEnd Key="3041"/>
<AlignBegin Type="Time" Key="3042" RefId="魯桓公十八年七月" Term="魯桓公十八年七月"/>秋，七月。<AlignEnd Key="3042"/>
<AlignBegin Type="Time" Key="3043" RefId="魯桓公十八年十二月" Term="魯桓公十八年十二月"/>冬，十有二月己丑，葬我君桓公。賊未討，何以書葬？讎在外也。讎在外則何以書葬？君子辭也。<AlignEnd Key="3043"/>
</doc_content>
</document>
<document filename="ChunQiuGongYangZhuan_00030">
<corpus>春秋公羊傳</corpus>
<title>魯莊公元年</title>
<doc_content>
<AlignBegin Type="Time" Key="3044" RefId="魯莊公元年正月" Term="魯莊公元年正月"/>元年春，王正月。公何以不言即位？《春秋》君弒，子不言即位。君弒則子何以不言即位？隱之也。孰隱？隱子也。<AlignEnd Key="3044"/>
<AlignBegin Type="Time" Key="3045" RefId="魯莊公元年三月" Term="魯莊公元年三月"/>三月，夫人孫于齊。孫者何？孫猶孫也。內諱奔謂之孫。夫人固在齊矣，其言孫于齊何？念母也。正月以存君，念母以首事。夫人何以不稱姜氏？貶。曷為貶？與弒公也。其與弒公奈何？夫人譖公於齊侯，公曰：「同非吾子，齊侯之子也。」齊侯怒，與之飲酒。於其出焉，使公子彭生送之。於其乘焉，搚干而殺之。念母者，所善也，則曷為於其念母焉貶？不與念母也。<AlignEnd Key="3045"/>
<AlignBegin Type="Time" Key="3046" RefId="魯莊公元年四月" Term="魯莊公元年四月"/>夏，單伯逆王姬。單伯者何？吾大夫之命乎天子者也。何以不稱使？天子召而使之也。逆之者何？使我主之也。曷為使我主之？天子嫁女乎諸侯，必使諸侯同姓者主之。諸侯嫁女于大夫，必使大夫同姓者主之。<AlignEnd Key="3046"/>
<AlignBegin Type="Time" Key="3047" RefId="魯莊公元年七月" Term="魯莊公元年七月"/>筑王姬之館于外。何以書？譏。何譏爾？筑之，禮也；于外，非禮也。于外何以非禮？筑于外，非禮也。其筑之何以禮？主王姬者必為之改筑。主王姬者曷為必為之改筑？於路寢則不可，小寢則嫌，群公子之舍則以卑矣，其道必為之改筑者也。<AlignEnd Key="3047"/>
<AlignBegin Type="Time" Key="3048" RefId="魯莊公元年十月" Term="魯莊公元年十月"/>冬，十月乙亥，陳侯林卒。<AlignEnd Key="3048"/>
<AlignBegin Type="Time" Key="3049" RefId="魯莊公元年十月" Term="魯莊公元年十月"/>王使榮叔來錫桓公命。錫者何？賜也。命者何？加我服也。其言桓公何？追命也。<AlignEnd Key="3049"/>
<AlignBegin Type="Time" Key="3050" RefId="魯莊公元年十月" Term="魯莊公元年十月"/>王姬歸於齊。何以書？我主之也。<AlignEnd Key="3050"/>
<AlignBegin Type="Time" Key="3051" RefId="魯莊公元年十月" Term="魯莊公元年十月"/>齊師遷紀、郱、鄑、郚。遷之者何？取之也。取之則曷為不言取之也？為襄公諱也。外取邑不書，此何以書？大之也。何大爾？自是始滅也。<AlignEnd Key="3051"/>
</doc_content>
</document>
<document filename="ChunQiuGongYangZhuan_00031">
<corpus>春秋公羊傳</corpus>
<title>魯莊公二年</title>
<doc_content>
<AlignBegin Type="Time" Key="3052" RefId="魯莊公二年二月" Term="魯莊公二年二月"/>二年春，王二月，葬陳莊公。<AlignEnd Key="3052"/>
<AlignBegin Type="Time" Key="3053" RefId="魯莊公二年四月" Term="魯莊公二年四月"/>夏，公子慶父帥師伐於余丘。於余丘者何？邾婁之邑也。曷為不系乎邾婁？國之也。曷為國之？君存焉爾。<AlignEnd Key="3053"/>
<AlignBegin Type="Time" Key="3054" RefId="魯莊公二年七月" Term="魯莊公二年七月"/>秋，七月，齊王姬卒。外夫人不卒，此何以卒？錄焉爾。曷為錄焉爾？我主之也。<AlignEnd Key="3054"/>
<AlignBegin Type="Time" Key="3055" RefId="魯莊公二年十二月" Term="魯莊公二年十二月"/>冬，十有二月，夫人姜氏會齊侯於郜。<AlignEnd Key="3055"/>
<AlignBegin Type="Time" Key="3056" RefId="魯莊公二年十二月" Term="魯莊公二年十二月"/>乙酉，宋公馮卒。<AlignEnd Key="3056"/>
</doc_content>
</document>
<document filename="ChunQiuGongYangZhuan_00032">
<corpus>春秋公羊傳</corpus>
<title>魯莊公三年</title>
<doc_content>
<AlignBegin Type="Time" Key="3057" RefId="魯莊公三年正月" Term="魯莊公三年正月"/>三年春，王正月，溺會齊師伐衛。溺者何？吾大夫之未命者也。<AlignEnd Key="3057"/>
<AlignBegin Type="Time" Key="3058" RefId="魯莊公三年四月" Term="魯莊公三年四月"/>夏，四月，葬宋莊公。<AlignEnd Key="3058"/>
<AlignBegin Type="Time" Key="3059" RefId="魯莊公三年五月" Term="魯莊公三年五月"/>葬桓王。此未有言崩者，何以書葬？蓋改葬也。<AlignEnd Key="3059"/>
<AlignBegin Type="Time" Key="3060" RefId="魯莊公三年七月" Term="魯莊公三年七月"/>秋，紀季以酅入于齊。紀季者何？紀侯之弟也。何以不名？賢也。何賢乎紀季？服罪也。其服罪奈何？魯子曰：「請後五廟以存姑姊妹。」<AlignEnd Key="3060"/>
<AlignBegin Type="Time" Key="3061" RefId="魯莊公三年十月" Term="魯莊公三年十月"/>冬，公次于郎。其言公次于郎何？刺欲救紀而後不能也。<AlignEnd Key="3061"/>
</doc_content>
</document>
<document filename="ChunQiuGongYangZhuan_00033">
<corpus>春秋公羊傳</corpus>
<title>魯莊公四年</title>
<doc_content>
<AlignBegin Type="Time" Key="3062" RefId="魯莊公四年二月" Term="魯莊公四年二月"/>四年春，王二月，夫人姜氏饗齊侯于祝丘。三月，紀伯姬卒。<AlignEnd Key="3062"/>
<AlignBegin Type="Time" Key="3063" RefId="魯莊公四年四月" Term="魯莊公四年四月"/>夏，齊侯、陳侯、鄭伯遇于垂。<AlignEnd Key="3063"/>
<AlignBegin Type="Time" Key="3064" RefId="魯莊公四年四月" Term="魯莊公四年四月"/>紀侯大去其國。大去者何？滅也。孰滅之？齊滅之。曷為不言齊滅之？為襄公諱也。《春秋》為賢諱。何賢乎襄公？復讎也。何讎爾？遠祖也。哀公亨乎周，紀侯譖之。以襄公之為於此焉者，事祖禰之心盡矣。盡者何？襄公將復讎乎紀，卜之曰：「師喪分焉。寡人死之，不為不吉也。」遠祖者，幾世乎？九世矣。九世猶可以復讎乎？雖百世可也。家亦可乎？曰：不可。國何以可？國君一體也；先君之恥猶今君之恥也，今君之恥猶先君之恥也。國君何以為一體？國君以國為體，諸侯世，故國君為一體也。今紀無罪，此非怒與？曰：非也。古者有明天子，則紀侯必誅，必無紀者。紀侯之不誅，至今有紀者，猶無明天子也。古者諸侯必有會聚之事、相朝聘之道，號辭必稱先君以相接，然則齊、紀無說焉，不可以并立乎天下。故將去紀侯者，不得不去紀也。有明天子，則襄公得為若行乎？曰：不得也。不得則襄公曷為為之？上無天子，下無方伯，緣恩疾者可也。<AlignEnd Key="3064"/>
<AlignBegin Type="Time" Key="3065" RefId="魯莊公四年六月" Term="魯莊公四年六月"/>六月乙丑，齊侯葬紀伯姬。外夫人不書葬，此何以書？隱之也。何隱爾？其國亡矣，徒葬於齊爾。此復讎也，曷為葬之？滅其可滅，葬其可葬。此其為可葬奈何？復讎者非將殺之，逐之也。以為雖遇紀侯之殯，亦將葬之也。<AlignEnd Key="3065"/>
<AlignBegin Type="Time" Key="3066" RefId="魯莊公四年七月" Term="魯莊公四年七月"/>秋，七月。<AlignEnd Key="3066"/>
<AlignBegin Type="Time" Key="3067" RefId="魯莊公四年十月" Term="魯莊公四年十月"/>冬，公及齊人狩於郜。公曷為與微者狩？齊侯也。齊侯則其稱人何？諱與讎狩也。前此者有事矣，後此者有事矣，則曷為讀於此焉譏？於讎者將壹譏而已，故擇其重者而譏焉，莫重乎其與讎狩也。於讎者則曷為將壹譏而已？讎者無時，焉可與通；通則為大譏，不可勝譏，故將壹譏而已，其餘從同。<AlignEnd Key="3067"/>
</doc_content>
</document>
<document filename="ChunQiuGongYangZhuan_00034">
<corpus>春秋公羊傳</corpus>
<title>魯莊公五年</title>
<doc_content>
<AlignBegin Type="Time" Key="3068" RefId="魯莊公五年正月" Term="魯莊公五年正月"/>五年春，王正月。<AlignEnd Key="3068"/>
<AlignBegin Type="Time" Key="3069" RefId="魯莊公五年四月" Term="魯莊公五年四月"/>夏，夫人姜氏如齊師。<AlignEnd Key="3069"/>
<AlignBegin Type="Time" Key="3070" RefId="魯莊公五年七月" Term="魯莊公五年七月"/>秋，倪黎來來朝。倪者何？小邾婁也。小邾婁則曷為謂之倪？未能以其名通也。黎來者何？名也。其名何？微國也。<AlignEnd Key="3070"/>
<AlignBegin Type="Time" Key="3071" RefId="魯莊公五年十月" Term="魯莊公五年十月"/>冬，公會齊人、宋人、陳人、蔡人，伐衛。此伐衛何？納朔也。曷為不言納衛侯朔？辟王也。<AlignEnd Key="3071"/>
</doc_content>
</document>
<document filename="ChunQiuGongYangZhuan_00035">
<corpus>春秋公羊傳</corpus>
<title>魯莊公六年</title>
<doc_content>
<AlignBegin Type="Time" Key="3072" RefId="魯莊公六年三月" Term="魯莊公六年三月"/>六年春，王三月，王人子突救衛。王人者何？微者也。子突者何？貴也。貴則其稱人何？系諸人也。曷為系諸人？王人耳。<AlignEnd Key="3072"/>
<AlignBegin Type="Time" Key="3073" RefId="魯莊公六年六月" Term="魯莊公六年六月"/>夏，六月，衛侯朔入於衛。衛侯朔何以名？絕。曷為絕之？犯命也。其言入何？篡辭也。<AlignEnd Key="3073"/>
<AlignBegin Type="Time" Key="3074" RefId="魯莊公六年七月" Term="魯莊公六年七月"/>秋，公至自伐衛。曷為或言致會？或言致伐？得意致會，不得意致伐。衛侯朔入於衛，何以致伐？不敢勝天子也。<AlignEnd Key="3074"/>
<AlignBegin Type="Time" Key="3075" RefId="魯莊公六年七月" Term="魯莊公六年七月"/>螟。<AlignEnd Key="3075"/>
<AlignBegin Type="Time" Key="3076" RefId="魯莊公六年十月" Term="魯莊公六年十月"/>冬，齊人來歸衛寶。此衛寶也，則齊人曷為來歸之？衛人歸之也。衛人歸之，則其稱齊人何？讓乎我也。其讓乎我奈何？齊侯曰：「此非寡人之力，魯侯之力也。」<AlignEnd Key="3076"/>
</doc_content>
</document>
<document filename="ChunQiuGongYangZhuan_00036">
<corpus>春秋公羊傳</corpus>
<title>魯莊公七年</title>
<doc_content>
<AlignBegin Type="Time" Key="3077" RefId="魯莊公七年正月" Term="魯莊公七年正月"/>七年春，夫人姜氏會齊侯於防。<AlignEnd Key="3077"/>
<AlignBegin Type="Time" Key="3078" RefId="魯莊公七年四月" Term="魯莊公七年四月"/>夏，四月，辛卯夜，恒星不見，夜中星霣如雨。恒星者何？列星也。列星不見，則何以知？夜之中星反也。如雨者何？如雨者非雨也。非雨則曷為謂之如雨？不修《春秋》曰：「雨星不及地尺而復。」君子修之曰：「星霣如雨。」何以書？記異也。<AlignEnd Key="3078"/>
<AlignBegin Type="Time" Key="3079" RefId="魯莊公七年七月" Term="魯莊公七年七月"/>秋，大水。<AlignEnd Key="3079"/>
<AlignBegin Type="Time" Key="3080" RefId="魯莊公七年七月" Term="魯莊公七年七月"/>無麥、苗。無苗，則曷為先言無麥，而後言無苗？一災不書，待無麥，然後書無苗。何以書？記災也。<AlignEnd Key="3080"/>
<AlignBegin Type="Time" Key="3081" RefId="魯莊公七年十月" Term="魯莊公七年十月"/>冬，夫人姜氏會齊侯於穀。<AlignEnd Key="3081"/>
</doc_content>
</document>
<document filename="ChunQiuGongYangZhuan_00037">
<corpus>春秋公羊傳</corpus>
<title>魯莊公八年</title>
<doc_content>
<AlignBegin Type="Time" Key="3082" RefId="魯莊公八年正月" Term="魯莊公八年正月"/>八年春，王正月，師次于郎，以俟陳人、蔡人。次不言俟，此其言俟何？托不得已也。<AlignEnd Key="3082"/>
<AlignBegin Type="Time" Key="3083" RefId="魯莊公八年正月" Term="魯莊公八年正月"/>甲午，祠兵。祠兵者何？出曰祠兵，入曰振旅，其禮一也，皆習戰也。何言乎祠兵？為久也。曷為為久？吾將以甲午之日，然後祠兵於是。<AlignEnd Key="3083"/>
<AlignBegin Type="Time" Key="3084" RefId="魯莊公八年四月" Term="魯莊公八年四月"/>夏，師及齊師圍成，成降于齊師。成者何？盛也。盛則曷為謂之成？諱滅同姓也。曷為不言降吾師？辟之也。<AlignEnd Key="3084"/>
<AlignBegin Type="Time" Key="3085" RefId="魯莊公八年七月" Term="魯莊公八年七月"/>秋，師還。還者何？善辭也。此滅同姓何善爾？病之也，曰：師病矣！曷為病之？非師之罪也！<AlignEnd Key="3085"/>
<AlignBegin Type="Time" Key="3086" RefId="魯莊公八年十一月" Term="魯莊公八年十一月"/>冬，十有一月癸未，齊無知弒其君諸兒。<AlignEnd Key="3086"/>
</doc_content>
</document>
<document filename="ChunQiuGongYangZhuan_00038">
<corpus>春秋公羊傳</corpus>
<title>魯莊公九年</title>
<doc_content>
<AlignBegin Type="Time" Key="3087" RefId="魯莊公九年正月" Term="魯莊公九年正月"/>九年春，齊人殺無知。<AlignEnd Key="3087"/>
<AlignBegin Type="Time" Key="3088" RefId="魯莊公九年正月" Term="魯莊公九年正月"/>公及齊大夫盟于暨。公曷為與大夫盟？齊無君也。然則何以不名？其諱與大夫盟也，使若眾然。<AlignEnd Key="3088"/>
<AlignBegin Type="Time" Key="3089" RefId="魯莊公九年四月" Term="魯莊公九年四月"/>夏，公伐齊納糾。納者何？入辭也。其言伐之何？伐而言納者，猶不能納也。糾者何？公子糾也。何以不稱公子？君前臣名也。<AlignEnd Key="3089"/>
<AlignBegin Type="Time" Key="3090" RefId="魯莊公九年四月" Term="魯莊公九年四月"/>齊小白入于齊。曷為以國氏？當國也。其言入何？篡辭也。<AlignEnd Key="3090"/>
<AlignBegin Type="Time" Key="3091" RefId="魯莊公九年七月" Term="魯莊公九年七月"/>秋，七月丁酉，葬齊襄公。<AlignEnd Key="3091"/>
<AlignBegin Type="Time" Key="3092" RefId="魯莊公九年八月" Term="魯莊公九年八月"/>八月庚申，及齊師戰于乾時，我師敗績。內不言敗，此其言敗何？伐敗也。曷為伐敗？復讎也。此復讎乎大國，曷為使微者？公也。公則曷為不言公？不與公復讎也。曷為不與公復讎？復讎者在下也。<AlignEnd Key="3092"/>
<AlignBegin Type="Time" Key="3093" RefId="魯莊公九年九月" Term="魯莊公九年九月"/>九月，齊人取子糾殺之。其言取之何？內辭也；脅我，使我殺之也。其稱子糾何？貴也。其貴奈何？宜為君者也。<AlignEnd Key="3093"/>
<AlignBegin Type="Time" Key="3094" RefId="魯莊公九年十月" Term="魯莊公九年十月"/>冬，浚洙。洙者何？水也。浚之者何？深之也。曷為深之？畏齊也。曷為畏齊也？辭殺子糾也。<AlignEnd Key="3094"/>
</doc_content>
</document>
<document filename="ChunQiuGongYangZhuan_00039">
<corpus>春秋公羊傳</corpus>
<title>魯莊公十年</title>
<doc_content>
<AlignBegin Type="Time" Key="3095" RefId="魯莊公十年正月" Term="魯莊公十年正月"/>十年春，王正月，公敗齊師于長勺。<AlignEnd Key="3095"/>
<AlignBegin Type="Time" Key="3096" RefId="魯莊公十年二月" Term="魯莊公十年二月"/>二月，公侵宋。曷為或言侵？或言伐？粗者曰侵，精者曰伐。戰不言伐，圍不言戰，入不言圍，滅不言入--書其重者也。<AlignEnd Key="3096"/>
<AlignBegin Type="Time" Key="3097" RefId="魯莊公十年三月" Term="魯莊公十年三月"/>三月，宋人遷宿。遷之者何？不通也，以地遷之也。子沈子曰：「不通者，蓋因而臣之也。」<AlignEnd Key="3097"/>
<AlignBegin Type="Time" Key="3098" RefId="魯莊公十年六月" Term="魯莊公十年六月"/>夏，六月，齊師、宋師次于郎，公敗宋師于乘丘。其言次于郎何？伐也。伐則其言次何？齊與伐而不與戰，故言伐也。我能敗之，故言次也。<AlignEnd Key="3098"/>
<AlignBegin Type="Time" Key="3099" RefId="魯莊公十年九月" Term="魯莊公十年九月"/>秋，九月，荊敗蔡師于莘，以蔡侯獻舞歸。荊者何？州名也。州不若國，國不若氏，氏不若人，人不若名，名不若字，字不若子。蔡侯獻舞何以名？絕。曷為絕之？獲也。曷為不言其獲？不與夷狄之獲中國也。<AlignEnd Key="3099"/>
<AlignBegin Type="Time" Key="3100" RefId="魯莊公十年十月" Term="魯莊公十年十月"/>冬，十月，齊師滅譚，譚子奔莒。何以不言出？國以滅矣，無所出也。<AlignEnd Key="3100"/>
</doc_content>
</document>
<document filename="ChunQiuGongYangZhuan_00040">
<corpus>春秋公羊傳</corpus>
<title>魯莊公十一年</title>
<doc_content>
<AlignBegin Type="Time" Key="3101" RefId="魯莊公十一年正月" Term="魯莊公十一年正月"/>十有一年春，王正月。<AlignEnd Key="3101"/>
<AlignBegin Type="Time" Key="3102" RefId="魯莊公十一年五月" Term="魯莊公十一年五月"/>夏，五月戊寅，公敗宋師于鄑。<AlignEnd Key="3102"/>
<AlignBegin Type="Time" Key="3103" RefId="魯莊公十一年七月" Term="魯莊公十一年七月"/>秋，宋大水。何以書？記災也。外災不書，此何以書？及我也。<AlignEnd Key="3103"/>
<AlignBegin Type="Time" Key="3104" RefId="魯莊公十一年十月" Term="魯莊公十一年十月"/>冬，王姬歸于齊。何以書？過我也。<AlignEnd Key="3104"/>
</doc_content>
</document>
<document filename="ChunQiuGongYangZhuan_00041">
<corpus>春秋公羊傳</corpus>
<title>魯莊公十二年</title>
<doc_content>
<AlignBegin Type="Time" Key="3105" RefId="魯莊公十二年三月" Term="魯莊公十二年三月"/>十有二年春，王三月，紀叔姬歸于酅。其言歸于酅何？隱之也。何隱爾？其國亡矣，徒歸于叔爾也。<AlignEnd Key="3105"/>
<AlignBegin Type="Time" Key="3106" RefId="魯莊公十二年四月" Term="魯莊公十二年四月"/>夏，四月。<AlignEnd Key="3106"/>
<AlignBegin Type="Time" Key="3107" RefId="魯莊公十二年八月" Term="魯莊公十二年八月"/>秋，八月甲午，宋萬弒其君接及其大夫仇牧。及者何？累也。弒君多矣，舍此無累者乎？孔父、荀息皆累也。舍孔父、荀息，無累者乎？曰：有。有則此何以書？賢也。何賢乎仇牧？仇牧可謂不畏強禦矣！其不畏強禦奈何？萬嘗與莊公戰，獲乎莊公；莊公歸，散舍諸宮中，數月，然後歸之。歸反為大夫於宋。與閔公博，婦人皆在側。萬曰：「甚矣，魯侯之淑，魯侯之美也！天下諸侯宜為君者，唯魯侯爾！」閔公矜此婦人，妒其言，顧曰：「此虜也！爾虜焉故，魯侯之美惡乎至？」萬怒，搏閔公，絕其脰。仇牧聞君弒，趨而至，遇之于門，手劍而叱之。萬辟殺仇牧，碎其首，齒著乎門闔。仇牧可謂不畏強禦矣！<AlignEnd Key="3107"/>
<AlignBegin Type="Time" Key="3108" RefId="魯莊公十二年十月" Term="魯莊公十二年十月"/>冬，十月，宋萬出奔陳。<AlignEnd Key="3108"/>
</doc_content>
</document>
<document filename="ChunQiuGongYangZhuan_00042">
<corpus>春秋公羊傳</corpus>
<title>魯莊公十三年</title>
<doc_content>
<AlignBegin Type="Time" Key="3109" RefId="魯莊公十三年正月" Term="魯莊公十三年正月"/>十有三年春，齊侯、宋人、陳人、蔡人、邾婁人會于北杏。<AlignEnd Key="3109"/>
<AlignBegin Type="Time" Key="3110" RefId="魯莊公十三年六月" Term="魯莊公十三年六月"/>夏，六月，齊人滅遂。<AlignEnd Key="3110"/>
<AlignBegin Type="Time" Key="3111" RefId="魯莊公十三年七月" Term="魯莊公十三年七月"/>秋，七月。<AlignEnd Key="3111"/>
<AlignBegin Type="Time" Key="3112" RefId="魯莊公十三年十月" Term="魯莊公十三年十月"/>冬，公會齊侯，盟于柯。何以不日？易也。其易奈何？桓之盟不日，其會不致，信之也。其不日何以始乎此？莊公將會乎桓，曹子進曰：「君之意何如？」莊公曰：「寡人之生，則不若死矣！」曹子曰：「然則君請當其君，臣請當其臣。」莊公曰：「諾。」於是會乎桓。莊公升壇，曹子手劍而從之。管子進曰：「君何求乎？」曹子曰：「城壞壓竟，君不圖與？」管子曰：「然則君將何求？」曹子曰：「愿請汶陽之田。」管子顧曰：「君許諾。」桓公曰：「諾。」曹子請盟，桓公下與之盟。已盟，曹子摽劍而去之。要盟可犯，而桓公不欺；曹子可讎，而桓公不怨。桓公之信著乎天下，自柯之盟始焉。<AlignEnd Key="3112"/>
</doc_content>
</document>
<document filename="ChunQiuGongYangZhuan_00043">
<corpus>春秋公羊傳</corpus>
<title>魯莊公十四年</title>
<doc_content>
<AlignBegin Type="Time" Key="3113" RefId="魯莊公十四年正月" Term="魯莊公十四年正月"/>十有四年春，齊人、陳人、曹人伐宋。<AlignEnd Key="3113"/>
<AlignBegin Type="Time" Key="3114" RefId="魯莊公十四年四月" Term="魯莊公十四年四月"/>夏，單伯會伐宋。其言會伐宋何？後會也。<AlignEnd Key="3114"/>
<AlignBegin Type="Time" Key="3115" RefId="魯莊公十四年七月" Term="魯莊公十四年七月"/>秋，七月，荊入蔡。<AlignEnd Key="3115"/>
<AlignBegin Type="Time" Key="3116" RefId="魯莊公十四年十月" Term="魯莊公十四年十月"/>冬，單伯會齊侯、宋公、衛侯、鄭伯于鄄。<AlignEnd Key="3116"/>
</doc_content>
</document>
<document filename="ChunQiuGongYangZhuan_00044">
<corpus>春秋公羊傳</corpus>
<title>魯莊公十五年</title>
<doc_content>
<AlignBegin Type="Time" Key="3117" RefId="魯莊公十五年正月" Term="魯莊公十五年正月"/>十有五年春，齊侯、宋公、陳侯、衛侯、鄭伯會于鄄。<AlignEnd Key="3117"/>
<AlignBegin Type="Time" Key="3118" RefId="魯莊公十五年四月" Term="魯莊公十五年四月"/>夏，夫人姜氏如齊。<AlignEnd Key="3118"/>
<AlignBegin Type="Time" Key="3119" RefId="魯莊公十五年七月" Term="魯莊公十五年七月"/>鄭人侵宋。<AlignEnd Key="3119"/>
<AlignBegin Type="Time" Key="3120" RefId="魯莊公十五年七月" Term="魯莊公十五年七月"/>鄭人侵宋。<AlignEnd Key="3120"/>
<AlignBegin Type="Time" Key="3121" RefId="魯莊公十五年十月" Term="魯莊公十五年十月"/>冬，十月。<AlignEnd Key="3121"/>
</doc_content>
</document>
<document filename="ChunQiuGongYangZhuan_00045">
<corpus>春秋公羊傳</corpus>
<title>魯莊公十六年</title>
<doc_content>
<AlignBegin Type="Time" Key="3122" RefId="魯莊公十六年正月" Term="魯莊公十六年正月"/>十有六年春，王正月。<AlignEnd Key="3122"/>
<AlignBegin Type="Time" Key="3123" RefId="魯莊公十六年四月" Term="魯莊公十六年四月"/>夏，宋人、齊人、衛人伐鄭。<AlignEnd Key="3123"/>
<AlignBegin Type="Time" Key="3124" RefId="魯莊公十六年七月" Term="魯莊公十六年七月"/>荊伐鄭。<AlignEnd Key="3124"/>
<AlignBegin Type="Time" Key="3125" RefId="魯莊公十六年十二月" Term="魯莊公十六年十二月"/>冬，十有二月，公會齊侯、宋公、陳侯、衛侯、鄭伯、許男、曹伯、滑伯、滕子，同盟于幽。同盟者何？同欲也。<AlignEnd Key="3125"/>
<AlignBegin Type="Time" Key="3126" RefId="魯莊公十六年十二月" Term="魯莊公十六年十二月"/>邾婁子克卒。<AlignEnd Key="3126"/>
</doc_content>
</document>
<document filename="ChunQiuGongYangZhuan_00046">
<corpus>春秋公羊傳</corpus>
<title>魯莊公十七年</title>
<doc_content>
<AlignBegin Type="Time" Key="3127" RefId="魯莊公十七年正月" Term="魯莊公十七年正月"/>十有七年春，齊人執鄭瞻。鄭瞻者何？鄭之微者也。此鄭之微者，何言乎齊人執之？書甚佞也。<AlignEnd Key="3127"/>
<AlignBegin Type="Time" Key="3128" RefId="魯莊公十七年四月" Term="魯莊公十七年四月"/>夏，齊人瀸于遂。瀸者何？瀸，積也，眾殺戍者也。<AlignEnd Key="3128"/>
<AlignBegin Type="Time" Key="3129" RefId="魯莊公十七年七月" Term="魯莊公十七年七月"/>秋，鄭瞻自齊逃來。何以書？書甚佞也。曰：佞人來矣！佞人來矣！<AlignEnd Key="3129"/>
<AlignBegin Type="Time" Key="3130" RefId="魯莊公十七年十月" Term="魯莊公十七年十月"/>冬，多糜。何以書？記異也。<AlignEnd Key="3130"/>
</doc_content>
</document>
<document filename="ChunQiuGongYangZhuan_00047">
<corpus>春秋公羊傳</corpus>
<title>魯莊公十八年</title>
<doc_content>
<AlignBegin Type="Time" Key="3131" RefId="魯莊公十八年三月" Term="魯莊公十八年三月"/>十有八年春，王三月，日有食之。<AlignEnd Key="3131"/>
<AlignBegin Type="Time" Key="3132" RefId="魯莊公十八年四月" Term="魯莊公十八年四月"/>夏，公追戎于濟西。此未有言伐者，其言追何？大其為中國追也。此未有伐中國者，則其言為中國追何？大其未至而豫禦之也。其言于濟西何？大之也。<AlignEnd Key="3132"/>
<AlignBegin Type="Time" Key="3133" RefId="魯莊公十八年七月" Term="魯莊公十八年七月"/>秋，有蜮。何以書？記異也。<AlignEnd Key="3133"/>
<AlignBegin Type="Time" Key="3134" RefId="魯莊公十八年十月" Term="魯莊公十八年十月"/>冬，十月。<AlignEnd Key="3134"/>
</doc_content>
</document>
<document filename="ChunQiuGongYangZhuan_00048">
<corpus>春秋公羊傳</corpus>
<title>魯莊公十九年</title>
<doc_content>
<AlignBegin Type="Time" Key="3135" RefId="魯莊公十九年正月" Term="魯莊公十九年正月"/>十有九年春，王正月。<AlignEnd Key="3135"/>
<AlignBegin Type="Time" Key="3136" RefId="魯莊公十九年四月" Term="魯莊公十九年四月"/>夏，四月。<AlignEnd Key="3136"/>
<AlignBegin Type="Time" Key="3137" RefId="魯莊公十九年七月" Term="魯莊公十九年七月"/>秋，公子結媵陳人之婦于鄄，遂及齊侯、宋公盟。媵者何？諸侯娶一國，則貳國往媵之，以侄娣從。侄者何？兄之子也。娣者何？弟也。諸侯壹聘九女，諸侯不再娶。媵不書，此何以書？為其有遂事書。大夫無遂事，此其言遂何？聘禮：大夫受命不受辭，出竟有可以安社稷、利國家者，則專之可也。<AlignEnd Key="3137"/>
<AlignBegin Type="Time" Key="3138" RefId="魯莊公十九年七月" Term="魯莊公十九年七月"/>夫人姜氏如莒。<AlignEnd Key="3138"/>
<AlignBegin Type="Time" Key="3139" RefId="魯莊公十九年十月" Term="魯莊公十九年十月"/>冬，齊人、宋人、陳人伐我西鄙。<AlignEnd Key="3139"/>
</doc_content>
</document>
<document filename="ChunQiuGongYangZhuan_00049">
<corpus>春秋公羊傳</corpus>
<title>魯莊公二十年</title>
<doc_content>
<AlignBegin Type="Time" Key="3140" RefId="魯莊公二十年二月" Term="魯莊公二十年二月"/>二十年春，王二月，夫人姜氏如莒。<AlignEnd Key="3140"/>
<AlignBegin Type="Time" Key="3141" RefId="魯莊公二十年四月" Term="魯莊公二十年四月"/>夏，齊大災。大災者何？大瘠也。大瘠者何？癘也。何以書？記災也。外災不書，此何以書？及我也。<AlignEnd Key="3141"/>
<AlignBegin Type="Time" Key="3142" RefId="魯莊公二十年七月" Term="魯莊公二十年七月"/>秋，七月。<AlignEnd Key="3142"/>
<AlignBegin Type="Time" Key="3143" RefId="魯莊公二十年十月" Term="魯莊公二十年十月"/>冬，齊人伐戎。<AlignEnd Key="3143"/>
</doc_content>
</document>
<document filename="ChunQiuGongYangZhuan_00050">
<corpus>春秋公羊傳</corpus>
<title>魯莊公二十一年</title>
<doc_content>
<AlignBegin Type="Time" Key="3144" RefId="魯莊公二十一年正月" Term="魯莊公二十一年正月"/>二十有一年春，王正月。<AlignEnd Key="3144"/>
<AlignBegin Type="Time" Key="3145" RefId="魯莊公二十一年五月" Term="魯莊公二十一年五月"/>夏，五月辛酉，鄭伯突卒。<AlignEnd Key="3145"/>
<AlignBegin Type="Time" Key="3146" RefId="魯莊公二十一年七月" Term="魯莊公二十一年七月"/>秋，七月戊戌，夫人姜氏薨。<AlignEnd Key="3146"/>
<AlignBegin Type="Time" Key="3147" RefId="魯莊公二十一年十二月" Term="魯莊公二十一年十二月"/>冬，十有二月，葬鄭厲公。<AlignEnd Key="3147"/>
</doc_content>
</document>
<document filename="ChunQiuGongYangZhuan_00051">
<corpus>春秋公羊傳</corpus>
<title>魯莊公二十二年</title>
<doc_content>
<AlignBegin Type="Time" Key="3148" RefId="魯莊公二十二年正月" Term="魯莊公二十二年正月"/>二十有二年春，王正月，肆大省。肆者何？跌也。大省者何？災省也。肆大省，何以書？譏。何譏爾？譏始忌省也。<AlignEnd Key="3148"/>
<AlignBegin Type="Time" Key="3149" RefId="魯莊公二十二年正月" Term="魯莊公二十二年正月"/>癸丑，葬我小君文姜。文姜者何？莊公之母也。<AlignEnd Key="3149"/>
<AlignBegin Type="Time" Key="3150" RefId="魯莊公二十二年正月" Term="魯莊公二十二年正月"/>陳人殺其公子禦寇。<AlignEnd Key="3150"/>
<AlignBegin Type="Time" Key="3151" RefId="魯莊公二十二年五月" Term="魯莊公二十二年五月"/>夏，五月。<AlignEnd Key="3151"/>
<AlignBegin Type="Time" Key="3152" RefId="魯莊公二十二年七月" Term="魯莊公二十二年七月"/>秋，七月丙申，及齊高傒盟于防。齊高傒者何？貴大夫也。曷為就吾微者而盟？公也。公則曷為不言公？諱與大夫盟也。<AlignEnd Key="3152"/>
<AlignBegin Type="Time" Key="3153" RefId="魯莊公二十二年十月" Term="魯莊公二十二年十月"/>冬，公如齊納幣。納幣不書，此何以書？譏。何譏爾？親納幣，非禮也。<AlignEnd Key="3153"/>
</doc_content>
</document>
<document filename="ChunQiuGongYangZhuan_00052">
<corpus>春秋公羊傳</corpus>
<title>魯莊公二十三年</title>
<doc_content>
<AlignBegin Type="Time" Key="3154" RefId="魯莊公二十三年正月" Term="魯莊公二十三年正月"/>二十有三年春，公至自齊。桓之盟不日，其會不致，信之也；此之桓國何以致？危之也。何危爾？公一陳佗也。<AlignEnd Key="3154"/>
<AlignBegin Type="Time" Key="3155" RefId="魯莊公二十三年正月" Term="魯莊公二十三年正月"/>蔡叔來聘。<AlignEnd Key="3155"/>
<AlignBegin Type="Time" Key="3156" RefId="魯莊公二十三年四月" Term="魯莊公二十三年四月"/>夏，公如齊觀社。何以書？譏。何譏爾？諸侯越竟觀社，非禮也。<AlignEnd Key="3156"/>
<AlignBegin Type="Time" Key="3157" RefId="魯莊公二十三年四月" Term="魯莊公二十三年四月"/>公至自齊。<AlignEnd Key="3157"/>
<AlignBegin Type="Time" Key="3158" RefId="魯莊公二十三年四月" Term="魯莊公二十三年四月"/>荊人來聘。荊何以稱人？始能聘也。<AlignEnd Key="3158"/>
<AlignBegin Type="Time" Key="3159" RefId="魯莊公二十三年四月" Term="魯莊公二十三年四月"/>公及齊侯遇于穀。蕭叔朝公。其言朝公何？公在外也。<AlignEnd Key="3159"/>
<AlignBegin Type="Time" Key="3160" RefId="魯莊公二十三年七月" Term="魯莊公二十三年七月"/>秋，丹桓宮楹。何以書？譏。何譏爾？丹桓宮楹，非禮也。<AlignEnd Key="3160"/>
<AlignBegin Type="Time" Key="3161" RefId="魯莊公二十三年十一月" Term="魯莊公二十三年十一月"/>冬，十有一月，曹伯射姑卒。<AlignEnd Key="3161"/>
<AlignBegin Type="Time" Key="3162" RefId="魯莊公二十三年十二月" Term="魯莊公二十三年十二月"/>十有二月甲寅，公會齊侯盟于扈。桓之盟不日，此何以日？危之也。何危爾？我貳也。魯子曰：「我貳者，非彼然，我然也。」<AlignEnd Key="3162"/>
</doc_content>
</document>
<document filename="ChunQiuGongYangZhuan_00053">
<corpus>春秋公羊傳</corpus>
<title>魯莊公二十四年</title>
<doc_content>
<AlignBegin Type="Time" Key="3163" RefId="魯莊公二十四年三月" Term="魯莊公二十四年三月"/>二十有四年春，王三月，刻桓宮桷。何以書？譏。何譏爾？刻桓宮桷，非禮也。<AlignEnd Key="3163"/>
<AlignBegin Type="Time" Key="3164" RefId="魯莊公二十四年三月" Term="魯莊公二十四年三月"/>葬曹莊公。<AlignEnd Key="3164"/>
<AlignBegin Type="Time" Key="3165" RefId="魯莊公二十四年四月" Term="魯莊公二十四年四月"/>夏，公如齊逆女。何以書？親迎禮也。<AlignEnd Key="3165"/>
<AlignBegin Type="Time" Key="3166" RefId="魯莊公二十四年八月" Term="魯莊公二十四年八月"/>秋，公至自齊。八月丁丑，夫人姜氏入。其言入何？難也。其言日何？難也。其難奈何？夫人不僂不可使入；與公有所約，然後入。<AlignEnd Key="3166"/>
<AlignBegin Type="Time" Key="3167" RefId="魯莊公二十四年八月" Term="魯莊公二十四年八月"/>戊寅，大夫、宗婦覿用幣。宗婦者何？大夫之妻也。覿者何？見也。用者何？用者不宜用也；見用幣，非禮也。然則曷用？棗、栗云乎！腶、修云乎！<AlignEnd Key="3167"/>
<AlignBegin Type="Time" Key="3168" RefId="魯莊公二十四年八月" Term="魯莊公二十四年八月"/>大水。<AlignEnd Key="3168"/>
<AlignBegin Type="Time" Key="3169" RefId="魯莊公二十四年十月" Term="魯莊公二十四年十月"/>冬，戎侵曹，曹羈出奔陳。曹羈者何？曹大夫也。曹無大夫，此何以書？賢也。何賢乎曹羈？戎將侵曹，曹羈諫曰：「戎眾以無義，君請勿自敵也。」曹伯曰：「不可。」三諫，不從，遂去之，故君子以為得君臣之義也。<AlignEnd Key="3169"/>
<AlignBegin Type="Time" Key="3170" RefId="魯莊公二十四年十月" Term="魯莊公二十四年十月"/>赤歸于曹郭公。赤者何？曹無赤者，蓋郭公也。郭公者何？失地之君也。<AlignEnd Key="3170"/>
</doc_content>
</document>
<document filename="ChunQiuGongYangZhuan_00054">
<corpus>春秋公羊傳</corpus>
<title>魯莊公二十五年</title>
<doc_content>
<AlignBegin Type="Time" Key="3171" RefId="魯莊公二十五年正月" Term="魯莊公二十五年正月"/>二十有五年春，陳侯使女叔來聘。<AlignEnd Key="3171"/>
<AlignBegin Type="Time" Key="3172" RefId="魯莊公二十五年五月" Term="魯莊公二十五年五月"/>夏，五月癸丑，衛侯朔卒。<AlignEnd Key="3172"/>
<AlignBegin Type="Time" Key="3173" RefId="魯莊公二十五年六月" Term="魯莊公二十五年六月"/>六月辛未朔，日有食之，鼓、用牲于社。食之則曷為鼓、用牲于社？求乎陰之道也，以朱絲營社，或曰脅之，或曰闇之，恐人犯之，故營之。<AlignEnd Key="3173"/>
<AlignBegin Type="Time" Key="3174" RefId="魯莊公二十五年六月" Term="魯莊公二十五年六月"/>伯姬歸于杞。<AlignEnd Key="3174"/>
<AlignBegin Type="Time" Key="3175" RefId="魯莊公二十五年七月" Term="魯莊公二十五年七月"/>秋，大水，鼓、用牲于社于門。其言于社于門何？于社，禮也；于門，非禮也。<AlignEnd Key="3175"/>
<AlignBegin Type="Time" Key="3176" RefId="魯莊公二十五年十月" Term="魯莊公二十五年十月"/>冬，公子友如陳。<AlignEnd Key="3176"/>
</doc_content>
</document>
<document filename="ChunQiuGongYangZhuan_00055">
<corpus>春秋公羊傳</corpus>
<title>魯莊公二十六年</title>
<doc_content>
<AlignBegin Type="Time" Key="3177" RefId="魯莊公二十六年正月" Term="魯莊公二十六年正月"/>二十有六年春，公伐戎。<AlignEnd Key="3177"/>
<AlignBegin Type="Time" Key="3178" RefId="魯莊公二十六年四月" Term="魯莊公二十六年四月"/>夏，公至自伐戎。<AlignEnd Key="3178"/>
<AlignBegin Type="Time" Key="3179" RefId="魯莊公二十六年四月" Term="魯莊公二十六年四月"/>曹殺其大夫。何以不名？眾也。曷為眾殺之？不死于曹君者也。君死乎位曰滅，曷為不言其滅？為曹羈諱也。此蓋戰也，何以不言戰？為曹羈諱也。<AlignEnd Key="3179"/>
<AlignBegin Type="Time" Key="3180" RefId="魯莊公二十六年七月" Term="魯莊公二十六年七月"/>秋，公會宋人、齊人伐徐。<AlignEnd Key="3180"/>
<AlignBegin Type="Time" Key="3181" RefId="魯莊公二十六年十二月" Term="魯莊公二十六年十二月"/>冬，十有二月癸亥朔，日有食之。<AlignEnd Key="3181"/>
</doc_content>
</document>
<document filename="ChunQiuGongYangZhuan_00056">
<corpus>春秋公羊傳</corpus>
<title>魯莊公二十七年</title>
<doc_content>
<AlignBegin Type="Time" Key="3182" RefId="魯莊公二十七年正月" Term="魯莊公二十七年正月"/>二十有七年春，公會齊伯姬于洮。<AlignEnd Key="3182"/>
<AlignBegin Type="Time" Key="3183" RefId="魯莊公二十七年六月" Term="魯莊公二十七年六月"/>夏，六月，公會齊侯、宋公、陳侯、鄭伯，同盟于幽。<AlignEnd Key="3183"/>
<AlignBegin Type="Time" Key="3184" RefId="魯莊公二十七年七月" Term="魯莊公二十七年七月"/>秋，公子友如陳，葬原仲。原仲者何？陳大夫也。大夫不書葬，此何以書？通乎季子之私行也。何通乎季子之私行？辟內難也。君子辟內難而不辟外難。內難者何？公子慶父、公子牙、公子友皆莊公之母弟也。公子慶父、公子牙通乎夫人以脅公，季子起而治之，則不得與于國政，坐而視之則親親。因不忍見也，故於是復請至于陳，而葬原仲也。<AlignEnd Key="3184"/>
<AlignBegin Type="Time" Key="3185" RefId="魯莊公二十七年十月" Term="魯莊公二十七年十月"/>冬，杞伯姬來。其言來何？直來曰來，大歸曰來歸。<AlignEnd Key="3185"/>
<AlignBegin Type="Time" Key="3186" RefId="魯莊公二十七年十月" Term="魯莊公二十七年十月"/>莒慶來逆叔姬。莒慶者何？莒大夫也。莒無大夫，此何以書？譏。何譏爾？大夫越竟逆女，非禮也。<AlignEnd Key="3186"/>
<AlignBegin Type="Time" Key="3187" RefId="魯莊公二十七年十月" Term="魯莊公二十七年十月"/>杞伯來朝。<AlignEnd Key="3187"/>
<AlignBegin Type="Time" Key="3188" RefId="魯莊公二十七年十月" Term="魯莊公二十七年十月"/>公會齊侯于城濮。<AlignEnd Key="3188"/>
</doc_content>
</document>
<document filename="ChunQiuGongYangZhuan_00057">
<corpus>春秋公羊傳</corpus>
<title>魯莊公二十八年</title>
<doc_content>
<AlignBegin Type="Time" Key="3189" RefId="魯莊公二十八年三月" Term="魯莊公二十八年三月"/>二十有八年春，王三月甲寅，齊人伐衛，衛人及齊人戰，衛人敗績。伐不日，此何以日？至之日也。戰不言伐，此其言伐何？至之日也。《春秋》伐者為客，伐者為主，故使衛主之也。曷為使衛主之？衛未有罪爾。敗者稱師，衛何以不稱師？未得乎師也。<AlignEnd Key="3189"/>
<AlignBegin Type="Time" Key="3190" RefId="魯莊公二十八年四月" Term="魯莊公二十八年四月"/>夏，四月丁未，邾婁子瑣卒。<AlignEnd Key="3190"/>
<AlignBegin Type="Time" Key="3191" RefId="魯莊公二十八年七月" Term="魯莊公二十八年七月"/>秋，荊伐鄭，公會齊人、宋人、邾婁人救鄭。<AlignEnd Key="3191"/>
<AlignBegin Type="Time" Key="3192" RefId="魯莊公二十八年十月" Term="魯莊公二十八年十月"/>冬，筑微。大無麥、禾。既見無麥、禾矣，曷為先言筑微，而後言無麥、禾？諱以兇年造邑也。<AlignEnd Key="3192"/>
<AlignBegin Type="Time" Key="3193" RefId="魯莊公二十八年十月" Term="魯莊公二十八年十月"/>臧孫辰告糴于齊。告糴者何？請糴也。何以不稱使？以為臧孫辰之私行也。曷為以為臧孫辰之私行？君子之為國也，必有三年之委；一年不熟，告糴，譏也。<AlignEnd Key="3193"/>
</doc_content>
</document>
<document filename="ChunQiuGongYangZhuan_00058">
<corpus>春秋公羊傳</corpus>
<title>魯莊公二十九年</title>
<doc_content>
<AlignBegin Type="Time" Key="3194" RefId="魯莊公二十九年正月" Term="魯莊公二十九年正月"/>二十有九年春，新延廄。新延廄者何？修舊也。修舊不書，此何以書？譏。何譏爾？兇年不修。<AlignEnd Key="3194"/>
<AlignBegin Type="Time" Key="3195" RefId="魯莊公二十九年四月" Term="魯莊公二十九年四月"/>夏，鄭人侵許。<AlignEnd Key="3195"/>
<AlignBegin Type="Time" Key="3196" RefId="魯莊公二十九年七月" Term="魯莊公二十九年七月"/>秋，有蜚。何以書？記異也。<AlignEnd Key="3196"/>
<AlignBegin Type="Time" Key="3197" RefId="魯莊公二十九年十二月" Term="魯莊公二十九年十二月"/>冬，十有二月，紀叔姬卒。<AlignEnd Key="3197"/>
<AlignBegin Type="Time" Key="3198" RefId="魯莊公二十九年十二月" Term="魯莊公二十九年十二月"/>城諸及防。<AlignEnd Key="3198"/>
</doc_content>
</document>
<document filename="ChunQiuGongYangZhuan_00059">
<corpus>春秋公羊傳</corpus>
<title>魯莊公三十年</title>
<doc_content>
<AlignBegin Type="Time" Key="3199" RefId="魯莊公三十年正月" Term="魯莊公三十年正月"/>三十年春，王正月。<AlignEnd Key="3199"/>
<AlignBegin Type="Time" Key="3200" RefId="魯莊公三十年四月" Term="魯莊公三十年四月"/>夏，師次于成。<AlignEnd Key="3200"/>
<AlignBegin Type="Time" Key="3201" RefId="魯莊公三十年七月" Term="魯莊公三十年七月"/>秋，七月，齊人降鄣。鄣者何？紀之遺邑也。降之者何？取之也。取之則曷為不言取之？為桓公諱也。外取邑不書，此何以書？盡也。<AlignEnd Key="3201"/>
<AlignBegin Type="Time" Key="3202" RefId="魯莊公三十年八月" Term="魯莊公三十年八月"/>八月癸亥，葬紀叔姬。外夫人不書葬，此何以書？隱之也。何隱爾？其國亡矣，徒葬乎叔爾。<AlignEnd Key="3202"/>
<AlignBegin Type="Time" Key="3203" RefId="魯莊公三十年九月" Term="魯莊公三十年九月"/>九月庚午朔，日有食之，鼓、用牲于社。<AlignEnd Key="3203"/>
<AlignBegin Type="Time" Key="3204" RefId="魯莊公三十年十月" Term="魯莊公三十年十月"/>冬，公及齊侯遇于魯濟。<AlignEnd Key="3204"/>
<AlignBegin Type="Time" Key="3205" RefId="魯莊公三十年十月" Term="魯莊公三十年十月"/>齊人伐山戎。此齊侯也，其稱人何？貶。曷為貶？子司馬子曰：「蓋以操之為已蹙以矣！」此蓋戰也，何以不言戰？《春秋》敵者言戰，桓公之與戎狄，驅之爾。<AlignEnd Key="3205"/>
</doc_content>
</document>
<document filename="ChunQiuGongYangZhuan_00060">
<corpus>春秋公羊傳</corpus>
<title>魯莊公三十一年</title>
<doc_content>
<AlignBegin Type="Time" Key="3206" RefId="魯莊公三十一年正月" Term="魯莊公三十一年正月"/>三十有一年春，筑臺于郎。何以書？譏。何譏爾？臨民之所漱浣也。<AlignEnd Key="3206"/>
<AlignBegin Type="Time" Key="3207" RefId="魯莊公三十一年四月" Term="魯莊公三十一年四月"/>夏，四月，薛伯卒。<AlignEnd Key="3207"/>
<AlignBegin Type="Time" Key="3208" RefId="魯莊公三十一年四月" Term="魯莊公三十一年四月"/>筑臺于薛。何以書？譏。何譏爾？遠也。<AlignEnd Key="3208"/>
<AlignBegin Type="Time" Key="3209" RefId="魯莊公三十一年六月" Term="魯莊公三十一年六月"/>六月，齊侯來獻戎捷。齊，大國也，曷為親來獻戎捷？威我也。其威我奈何？旗獲而過我也。<AlignEnd Key="3209"/>
<AlignBegin Type="Time" Key="3210" RefId="魯莊公三十一年七月" Term="魯莊公三十一年七月"/>秋，筑臺于秦。何以書？譏。何譏爾？臨國也。<AlignEnd Key="3210"/>
<AlignBegin Type="Time" Key="3211" RefId="魯莊公三十一年十月" Term="魯莊公三十一年十月"/>冬，不雨。何以書？記異也。<AlignEnd Key="3211"/>
</doc_content>
</document>
<document filename="ChunQiuGongYangZhuan_00061">
<corpus>春秋公羊傳</corpus>
<title>魯莊公三十二年</title>
<doc_content>
<AlignBegin Type="Time" Key="3212" RefId="魯莊公三十二年正月" Term="魯莊公三十二年正月"/>三十有二年春，城小穀。<AlignEnd Key="3212"/>
<AlignBegin Type="Time" Key="3213" RefId="魯莊公三十二年四月" Term="魯莊公三十二年四月"/>夏，宋公、齊侯遇于梁丘。<AlignEnd Key="3213"/>
<AlignBegin Type="Time" Key="3214" RefId="魯莊公三十二年七月" Term="魯莊公三十二年七月"/>秋，七月癸巳，公子牙卒。何以不稱弟？殺也。殺則曷為不言刺？為季子諱殺也。曷為為季子諱殺？季子之遏惡也，不以為國獄，緣季子之心而為之諱。季子之遏惡奈何？莊公并將死，以病召季子，季子至而授之以國政，曰：「寡人即不起此病，吾將焉致乎魯國？」季子曰：「般也存，君何憂焉？」公曰：「庸得若是乎？牙謂我曰：『魯一生一及，君已知之矣。』慶父也存。」季子曰：「夫何敢？是將為亂乎！夫何敢！」俄而，牙弒械成。季子和藥而飲之，曰：「公子從吾言而飲此，則必可以無為天下戮笑，必有後乎魯國。不從吾言而不飲此，則必為天下戮笑，必無後乎魯國。」於是從其言而飲之，飲之無傫氏，至乎王堤而死。公子牙今將爾，辭曷為與親弒者同？君親無將，將而誅焉。然則善之與？曰：然。殺世子母弟，直稱君者，甚之也。季子殺母兄，何善爾？誅不得辟兄，君臣之義也。然則曷為不直誅，而酖之？行諸乎兄，隱而逃之，使托若以疾死然，親親之道也。<AlignEnd Key="3214"/>
<AlignBegin Type="Time" Key="3215" RefId="魯莊公三十二年八月" Term="魯莊公三十二年八月"/>八月癸亥，公薨于路寢。路寢者何？正寢也。<AlignEnd Key="3215"/>
<AlignBegin Type="Time" Key="3216" RefId="魯莊公三十二年十月" Term="魯莊公三十二年十月"/>冬，十月乙未，子般卒。子卒云子卒，此其稱子般卒何？君存稱世子，君薨稱子某，既葬稱子，逾年稱公。子般卒，何以不書葬？未逾年之君也。有子則廟，廟則書葬；無子不廟，不廟則不書葬。<AlignEnd Key="3216"/>
<AlignBegin Type="Time" Key="3217" RefId="魯莊公三十二年十月" Term="魯莊公三十二年十月"/>公子慶父如齊。<AlignEnd Key="3217"/>
<AlignBegin Type="Time" Key="3218" RefId="魯莊公三十二年十月" Term="魯莊公三十二年十月"/>狄伐邢。<AlignEnd Key="3218"/>
</doc_content>
</document>
<document filename="ChunQiuGongYangZhuan_00062">
<corpus>春秋公羊傳</corpus>
<title>魯閔公元年</title>
<doc_content>
<AlignBegin Type="Time" Key="3219" RefId="魯閔公元年正月" Term="魯閔公元年正月"/>元年春，王正月。公何以不言即位？繼弒君不言即位。孰繼？繼子般也。孰弒子般？慶父也。殺公子牙，今將爾，季子不免。慶父弒君，何以不誅？將而不免遏惡也。既而不可及，因獄有所歸，不探其情而誅焉，親親之道也。惡乎歸獄？歸獄仆人鄧扈樂。曷為歸獄仆人鄧扈樂？莊公存之時，樂曾淫于宮中，子般執而鞭之。莊公死，慶父謂樂曰：「般之辱爾，國人莫不知，盍弒之矣？」使弒子般，然後誅鄧扈樂而歸獄焉，季子至而不變也。<AlignEnd Key="3219"/>
<AlignBegin Type="Time" Key="3220" RefId="魯閔公元年正月" Term="魯閔公元年正月"/>齊人救邢。<AlignEnd Key="3220"/>
<AlignBegin Type="Time" Key="3221" RefId="魯閔公元年六月" Term="魯閔公元年六月"/>夏，六月辛酉，葬我君莊公。<AlignEnd Key="3221"/>
<AlignBegin Type="Time" Key="3222" RefId="魯閔公元年八月" Term="魯閔公元年八月"/>秋，八月，公及齊侯盟于洛姑。<AlignEnd Key="3222"/>
<AlignBegin Type="Time" Key="3223" RefId="魯閔公元年八月" Term="魯閔公元年八月"/>季子來歸。其稱季子何？賢也。其言來歸何？喜之也。<AlignEnd Key="3223"/>
<AlignBegin Type="Time" Key="3224" RefId="魯閔公元年十月" Term="魯閔公元年十月"/>冬，齊仲孫來。齊仲孫者何？公子慶父也。公子慶父，則曷為謂之齊仲孫？系之齊也。曷為系之齊？外之也。曷為外之？春秋為尊者諱，為親者諱，為賢者諱。子女子曰：「以『春秋』為《春秋》，齊無仲孫，其諸吾仲孫與？」<AlignEnd Key="3224"/>
</doc_content>
</document>
<document filename="ChunQiuGongYangZhuan_00063">
<corpus>春秋公羊傳</corpus>
<title>魯閔公二年</title>
<doc_content>
<AlignBegin Type="Time" Key="3225" RefId="魯閔公二年正月" Term="魯閔公二年正月"/>二年春，王正月，齊人遷陽。<AlignEnd Key="3225"/>
<AlignBegin Type="Time" Key="3226" RefId="魯閔公二年五月" Term="魯閔公二年五月"/>夏，五月乙酉，吉禘于莊公。其言吉何？言吉者，未可以吉也。曷為未可以吉？未三年也。三年矣，曷為謂之未三年？三年之喪，實以二十五月。其言于莊公何？未可以稱宮廟也。曷為未可以稱宮廟？在三年之中矣。吉禘于莊公，何以書？譏。何譏爾？譏始不三年也。<AlignEnd Key="3226"/>
<AlignBegin Type="Time" Key="3227" RefId="魯閔公二年八月" Term="魯閔公二年八月"/>秋，八月辛丑，公薨。公薨何以不地？隱之也。何隱爾？弒也。孰弒之？慶父也。殺公子牙，今將爾，季子不免。慶父弒二君，何以不誅？將而不免，遏惡也；既而不可及，緩追逸賊，親親之道也。<AlignEnd Key="3227"/>
<AlignBegin Type="Time" Key="3228" RefId="魯閔公二年九月" Term="魯閔公二年九月"/>九月，夫人姜氏孫于邾婁。<AlignEnd Key="3228"/>
<AlignBegin Type="Time" Key="3229" RefId="魯閔公二年九月" Term="魯閔公二年九月"/>公子慶父出奔莒。<AlignEnd Key="3229"/>
<AlignBegin Type="Time" Key="3230" RefId="魯閔公二年十月" Term="魯閔公二年十月"/>冬，齊高子來盟。高子者何？齊大夫也。何以不稱使？我無君也。然則何以不名？喜之也。何喜爾？正我也。其正我奈何？莊公死，子般弒，閔公弒，比三君死，曠年無君。設以齊取魯，曾不興師，徒以言而已矣。桓公使高子將南陽之甲，立僖公而城魯，或曰自鹿門至于爭門者是也，或曰自爭門至于吏門者是也。魯人至今以為美談，曰：「猶望高子也。」<AlignEnd Key="3230"/>
<AlignBegin Type="Time" Key="3231" RefId="魯閔公二年十二月" Term="魯閔公二年十二月"/>十有二月，狄入衛。<AlignEnd Key="3231"/>
<AlignBegin Type="Time" Key="3232" RefId="魯閔公二年十二月" Term="魯閔公二年十二月"/>鄭棄其師。鄭棄其師者何？惡其將也。鄭伯惡高克，使之將逐而不納，棄師之道也。<AlignEnd Key="3232"/>
</doc_content>
</document>
<document filename="ChunQiuGongYangZhuan_00064">
<corpus>春秋公羊傳</corpus>
<title>魯僖公元年</title>
<doc_content>
<AlignBegin Type="Time" Key="3233" RefId="魯僖公元年正月" Term="魯僖公元年正月"/>元年春，王正月。公何以不言即位？繼弒君，子不言即位。此非子也，其稱子何？臣、子一例也。<AlignEnd Key="3233"/>
<AlignBegin Type="Time" Key="3234" RefId="魯僖公元年正月" Term="魯僖公元年正月"/>齊師、宋師、曹師次于聶北，救邢。救不言次，此其言次何？不及事也。不及事者何？邢已亡矣。孰亡之？蓋狄滅之。曷為不言狄滅之？為桓公諱也。曷為為桓公諱？上無天子，下無方伯，天下諸侯有相滅亡者，桓公不能救，則桓公恥之。曷為先言次而後言救？君也。君則其稱師何？不與諸侯專封也。曷為不與？實與而文不與。文曷為不與？諸侯之義不得專封也。諸侯之義不得專封，則其曰實與之何？上無天子，下無方伯，天下諸侯有相滅亡者，力能救之，則救之可也。<AlignEnd Key="3234"/>
<AlignBegin Type="Time" Key="3235" RefId="魯僖公元年六月" Term="魯僖公元年六月"/>夏，六月，邢遷于陳儀。遷者何？其意也。遷之者何？非其意也。<AlignEnd Key="3235"/>
<AlignBegin Type="Time" Key="3236" RefId="魯僖公元年六月" Term="魯僖公元年六月"/>齊師、宋師、曹師城邢。此一事也，曷為復言齊師、宋師、曹師？不復言師，則無以知其為一事也。<AlignEnd Key="3236"/>
<AlignBegin Type="Time" Key="3237" RefId="魯僖公元年七月" Term="魯僖公元年七月"/>秋，七月戊辰，夫人姜氏薨于夷，齊人以歸。夷者何？齊地也。齊地，則其言齊人以歸何？夫人薨于夷，則齊人以歸。夫人薨于夷，則齊人曷為以歸？桓公召而縊殺之。<AlignEnd Key="3237"/>
<AlignBegin Type="Time" Key="3238" RefId="魯僖公元年八月" Term="魯僖公元年八月"/>楚人伐鄭。<AlignEnd Key="3238"/>
<AlignBegin Type="Time" Key="3239" RefId="魯僖公元年八月" Term="魯僖公元年八月"/>八月，公會齊侯、宋公、鄭伯、曹伯、邾婁人于朾。九月，公敗邾婁師于纓。<AlignEnd Key="3239"/>
<AlignBegin Type="Time" Key="3240" RefId="魯僖公元年九月" Term="魯僖公元年九月"/>九月，公敗邾婁師于纓。<AlignEnd Key="3240"/>
<AlignBegin Type="Time" Key="3241" RefId="魯僖公元年十月" Term="魯僖公元年十月"/>冬，十月壬午，公子友帥師，敗莒師于犁，獲莒挐。莒挐者何？莒大夫也。莒無大夫，此何以書？大季子之獲也。何大乎季子之獲？季子治內難以正，禦外難以正。其禦外難以正奈何？公子慶父弒閔公，走而之莒，莒人逐之，將由乎齊，齊人不納，卻反舍于汶水之上，使公子奚斯入請。季子曰：「公子不可以入，入則殺矣！」奚斯不忍反命于慶父，自南涘，北面而哭。慶父聞之曰：「嘻！此奚斯之聲也，諾已。」曰：「吾不得入矣！」於是抗輈經而死。莒人聞之曰：「吾已得子之賊矣！」以求賂乎魯。魯人不與，為是興師而伐魯，季子待之以偏戰。<AlignEnd Key="3241"/>
<AlignBegin Type="Time" Key="3242" RefId="魯僖公元年十二月" Term="魯僖公元年十二月"/>十有二月丁巳，夫人氏之喪至自齊。夫人何以不稱姜氏？貶。曷為貶？與弒公也。然則曷為不於弒焉貶？貶必於其重者，莫重乎其以喪至也。<AlignEnd Key="3242"/>
</doc_content>
</document>
<document filename="ChunQiuGongYangZhuan_00065">
<corpus>春秋公羊傳</corpus>
<title>魯僖公二年</title>
<doc_content>
<AlignBegin Type="Time" Key="3243" RefId="魯僖公二年正月" Term="魯僖公二年正月"/>二年春，王正月，城楚丘。孰城之？城衛也。曷為不言城衛？滅也。孰滅之？蓋狄滅之。曷為不言狄滅之？為桓公諱也。曷為為桓公諱？上無天子，下無方伯，天下諸侯有相滅亡者，桓公不能救，則桓公恥之也。然則孰城之？桓公城之。曷為不言桓公城之？不與諸侯專封也。曷為不與？實與而文不與。文曷為不與？諸侯之義，不得專封。諸侯之義不得專封，則其曰實與之何？上無天子，下無方伯，天下諸侯有相滅亡者，力能救之，則救之可也。<AlignEnd Key="3243"/>
<AlignBegin Type="Time" Key="3244" RefId="魯僖公二年五月" Term="魯僖公二年五月"/>夏，五月辛巳，葬我小君哀姜。哀姜者何？莊公之夫人也。<AlignEnd Key="3244"/>
<AlignBegin Type="Time" Key="3245" RefId="魯僖公二年四月" Term="魯僖公二年四月"/>虞師、晉師滅夏陽。虞，微國也，曷為序乎大國之上？使虞首惡也。曷為使虞首惡？虞受賂，假滅國者道，以取亡焉。其受賂奈何？獻公朝諸大夫而問焉，曰：「寡人夜者寢而不寐，其意也何？」諸大夫有進對者曰：「寢不安與？其諸侍御有不在側者與？」獻公不應。荀息進曰：「虞郭見與？」獻公揖而進之，遂與之入而謀曰：「吾欲攻郭，則虞救之；攻虞，則郭救之，如之何？愿與子慮之。」荀息對曰：「君若用臣之謀，則今日取郭，而明日取虞爾，君何憂焉？」獻公曰：「然則奈何？」荀息曰：「請以屈產之乘與垂棘之白璧，往必可得也。則寶出之內藏，藏之外府；馬出之內廄，系之外廄爾，君何喪焉？」獻公曰：「諾。雖然，宮之奇存焉，如之何？」荀息曰：「宮之奇知則知矣！雖然，虞公貪而好寶，見寶必不從其言，請終以往。」於是終以往，虞公見寶許諾。宮之奇果諫：「記曰：『唇亡則齒寒。』虞、郭之相救，非相為賜，則晉今日取郭，而明日虞從而亡爾。君請勿許也。」虞公不從其言，終假之道以取郭。還，四年，反取虞。虞公抱寶牽馬而至。荀息見曰：「臣之謀何如？」獻公曰：「子之謀則已行矣，寶則吾寶也，雖然，吾馬之齒亦已長矣！」蓋戲之也。夏陽者何？郭之邑也。曷為不系于郭？國之也。曷為國之？君存焉爾。<AlignEnd Key="3245"/>
<AlignBegin Type="Time" Key="3246" RefId="魯僖公二年九月" Term="魯僖公二年九月"/>秋，九月，齊侯、宋公、江人、黃人盟于貫澤。江人、黃人者何？遠國之辭也。遠國至矣，則中國曷為獨言齊、宋至爾？大國言齊、宋，遠國言江、黃，則以其餘為莫敢不至也。<AlignEnd Key="3246"/>
<AlignBegin Type="Time" Key="3247" RefId="魯僖公二年十月" Term="魯僖公二年十月"/>冬，十月，不雨。何以書？記異也。<AlignEnd Key="3247"/>
<AlignBegin Type="Time" Key="3248" RefId="魯僖公二年十月" Term="魯僖公二年十月"/>楚人侵鄭。<AlignEnd Key="3248"/>
</doc_content>
</document>
<document filename="ChunQiuGongYangZhuan_00066">
<corpus>春秋公羊傳</corpus>
<title>魯僖公三年</title>
<doc_content>
<AlignBegin Type="Time" Key="3249" RefId="魯僖公三年正月" Term="魯僖公三年正月"/>三年春，王正月，不雨。<AlignEnd Key="3249"/>
<AlignBegin Type="Time" Key="3250" RefId="魯僖公三年四月" Term="魯僖公三年四月"/>夏，四月，不雨。何以書？記異也。<AlignEnd Key="3250"/>
<AlignBegin Type="Time" Key="3251" RefId="魯僖公三年四月" Term="魯僖公三年四月"/>徐人取舒。其言取之何？易也。<AlignEnd Key="3251"/>
<AlignBegin Type="Time" Key="3252" RefId="魯僖公三年六月" Term="魯僖公三年六月"/>六月，雨。其言六月雨何？上雨而不甚也。<AlignEnd Key="3252"/>
<AlignBegin Type="Time" Key="3253" RefId="魯僖公三年七月" Term="魯僖公三年七月"/>秋，齊侯、宋公、江人、黃人會于陽穀。此大會也，曷為末言爾？桓公曰：「無障穀，無貯粟，無易樹子，無以妾為妻。」<AlignEnd Key="3253"/>
<AlignBegin Type="Time" Key="3254" RefId="魯僖公三年十月" Term="魯僖公三年十月"/>冬，公子友如齊蒞盟。蒞盟者何？往盟乎彼也。其言來盟者何？來盟于我也。<AlignEnd Key="3254"/>
<AlignBegin Type="Time" Key="3255" RefId="魯僖公三年十月" Term="魯僖公三年十月"/>楚人伐鄭。<AlignEnd Key="3255"/>
</doc_content>
</document>
<document filename="ChunQiuGongYangZhuan_00067">
<corpus>春秋公羊傳</corpus>
<title>魯僖公四年</title>
<doc_content>
<AlignBegin Type="Time" Key="3256" RefId="魯僖公四年正月" Term="魯僖公四年正月"/>四年春，王正月，公會齊侯、宋公、陳侯、衛侯、鄭伯、許男、曹伯侵蔡，蔡潰。潰者何？下叛上也。國曰潰，邑曰叛。<AlignEnd Key="3256"/>
<AlignBegin Type="Time" Key="3257" RefId="魯僖公四年正月" Term="魯僖公四年正月"/>遂伐楚，次于陘。其言次于陘何？有俟也。孰俟？俟屈完也。<AlignEnd Key="3257"/>
<AlignBegin Type="Time" Key="3258" RefId="魯僖公四年四月" Term="魯僖公四年四月"/>夏，許男新臣卒。楚屈完來盟于師，盟于召陵。屈完者何？楚大夫也。何以不稱使？尊屈完也。曷為尊屈完？以當桓公也。其言盟于師、盟于召陵何？師在召陵也。師在召陵，則曷為再言盟？喜服楚也。何言乎喜服楚？楚有王者則後服，無王者則先叛。夷狄也，而亟病中國，南夷與北狄交，中國不絕若線。桓公救中國，而攘夷狄，卒帖荊，以此為王者之事也。其言來何？與桓為主也。前此者有事矣，後此者有事矣，則曷為獨於此焉？與桓公為主，序績也。<AlignEnd Key="3258"/>
<AlignBegin Type="Time" Key="3259" RefId="魯僖公四年四月" Term="魯僖公四年四月"/>齊人執陳袁濤涂。濤涂之罪何？辟軍之道也。其辟軍之道奈何？濤涂謂桓公曰：「君既服南夷矣，何不還師濱海而東，服東夷且歸？」桓公曰：「諾。」於是還師濱海而東，大陷于沛澤之中。顧而執濤涂。執者曷為或稱侯？或稱人？稱侯而執者，伯討也。稱人而執者，非伯討也。此執有罪，何以不得為伯討？古者周公東征則西國怨，西征則東國怨。桓公假涂于陳而伐楚，則陳人不欲其反由己者，師不正故也。不修其師而執濤涂，古人之討，則不然也。<AlignEnd Key="3259"/>
<AlignBegin Type="Time" Key="3260" RefId="魯僖公四年八月" Term="魯僖公四年八月"/>秋，及江人、黃人伐陳。八月，公至自伐楚。楚已服矣，何以致伐楚？叛盟也。<AlignEnd Key="3260"/>
<AlignBegin Type="Time" Key="3261" RefId="魯僖公四年十二月" Term="魯僖公四年十二月"/>葬許繆公。冬，十有二月，公孫慈帥師會齊人、宋人、衛人、鄭人、許人、曹人侵陳。<AlignEnd Key="3261"/>
</doc_content>
</document>
<document filename="ChunQiuGongYangZhuan_00068">
<corpus>春秋公羊傳</corpus>
<title>魯僖公五年</title>
<doc_content>
<AlignBegin Type="Time" Key="3262" RefId="魯僖公五年正月" Term="魯僖公五年正月"/>五年春，晉侯殺其世子申生。曷為直稱晉侯以殺？殺世子母弟直稱君者，甚之也。<AlignEnd Key="3262"/>
<AlignBegin Type="Time" Key="3263" RefId="魯僖公五年正月" Term="魯僖公五年正月"/>杞伯姬來朝其子。其言來朝其子何？內辭也，與其子俱來朝也。<AlignEnd Key="3263"/>
<AlignBegin Type="Time" Key="3264" RefId="魯僖公五年四月" Term="魯僖公五年四月"/>夏，公孫慈如牟。公及齊侯、宋公、陳侯、衛侯、鄭伯、許男、曹伯會王世子于首戴。曷為殊會王世子？世子貴也。世子，猶世世子也。<AlignEnd Key="3264"/>
<AlignBegin Type="Time" Key="3265" RefId="魯僖公五年八月" Term="魯僖公五年八月"/>秋，八月，諸侯盟于首戴。諸侯何以不序？一事而再見者，前目而後凡也。<AlignEnd Key="3265"/>
<AlignBegin Type="Time" Key="3266" RefId="魯僖公五年八月" Term="魯僖公五年八月"/>鄭伯逃歸不盟。其言逃歸不盟者何？不可使盟也。不可使盟，則其言逃歸何？魯子曰：「蓋不以寡犯眾也。」<AlignEnd Key="3266"/>
<AlignBegin Type="Time" Key="3267" RefId="魯僖公五年八月" Term="魯僖公五年八月"/>楚人滅弦。弦子奔黃。<AlignEnd Key="3267"/>
<AlignBegin Type="Time" Key="3268" RefId="魯僖公五年九月" Term="魯僖公五年九月"/>九月戊申朔，日有食之。<AlignEnd Key="3268"/>
<AlignBegin Type="Time" Key="3269" RefId="魯僖公五年十月" Term="魯僖公五年十月"/>冬，晉人執虞公。虞已滅矣，其言執之何？不與滅也。曷為不與滅？滅者亡國之善辭也。滅者，上下之同力者也。<AlignEnd Key="3269"/>
</doc_content>
</document>
<document filename="ChunQiuGongYangZhuan_00069">
<corpus>春秋公羊傳</corpus>
<title>魯僖公六年</title>
<doc_content>
<AlignBegin Type="Time" Key="3270" RefId="魯僖公六年正月" Term="魯僖公六年正月"/>六年春，王正月。<AlignEnd Key="3270"/>
<AlignBegin Type="Time" Key="3271" RefId="魯僖公六年四月" Term="魯僖公六年四月"/>夏，公會齊侯、宋公、陳侯、衛侯、曹伯伐鄭，圍新城。邑不言圍，此其言圍何？強也。<AlignEnd Key="3271"/>
<AlignBegin Type="Time" Key="3272" RefId="魯僖公六年七月" Term="魯僖公六年七月"/>秋，楚人圍許，諸侯遂救許。<AlignEnd Key="3272"/>
<AlignBegin Type="Time" Key="3273" RefId="魯僖公六年十月" Term="魯僖公六年十月"/>冬，公至自伐鄭。<AlignEnd Key="3273"/>
</doc_content>
</document>
<document filename="ChunQiuGongYangZhuan_00070">
<corpus>春秋公羊傳</corpus>
<title>魯僖公七年</title>
<doc_content>
<AlignBegin Type="Time" Key="3274" RefId="魯僖公七年正月" Term="魯僖公七年正月"/>七年春，齊人伐鄭。<AlignEnd Key="3274"/>
<AlignBegin Type="Time" Key="3275" RefId="魯僖公七年四月" Term="魯僖公七年四月"/>夏，小邾婁子來朝。<AlignEnd Key="3275"/>
<AlignBegin Type="Time" Key="3276" RefId="魯僖公七年四月" Term="魯僖公七年四月"/>鄭殺其大夫申侯。其稱國以殺何？稱國以殺者，君殺大夫之辭也。<AlignEnd Key="3276"/>
<AlignBegin Type="Time" Key="3277" RefId="魯僖公七年七月" Term="魯僖公七年七月"/>秋，七月，公會齊侯、宋公、陳世子款、鄭世子華，盟于甯毋。<AlignEnd Key="3277"/>
<AlignBegin Type="Time" Key="3278" RefId="魯僖公七年七月" Term="魯僖公七年七月"/>曹伯般卒。<AlignEnd Key="3278"/>
<AlignBegin Type="Time" Key="3279" RefId="魯僖公七年七月" Term="魯僖公七年七月"/>公子友如齊。<AlignEnd Key="3279"/>
<AlignBegin Type="Time" Key="3280" RefId="魯僖公七年十月" Term="魯僖公七年十月"/>冬，葬曹昭公。<AlignEnd Key="3280"/>
</doc_content>
</document>
<document filename="ChunQiuGongYangZhuan_00071">
<corpus>春秋公羊傳</corpus>
<title>魯僖公八年</title>
<doc_content>
<AlignBegin Type="Time" Key="3281" RefId="魯僖公八年正月" Term="魯僖公八年正月"/>八年春，王正月，公會王人、齊侯、宋公、衛侯、許男、曹伯、陳世子款、鄭世子華，盟于洮。王人者何？微者也。曷為序乎諸侯之上？先王命也。<AlignEnd Key="3281"/>
<AlignBegin Type="Time" Key="3282" RefId="魯僖公八年正月" Term="魯僖公八年正月"/>鄭伯乞盟。乞盟者何？處其所而請與也。其處其所而請與奈何？蓋酌之也。<AlignEnd Key="3282"/>
<AlignBegin Type="Time" Key="3283" RefId="魯僖公八年四月" Term="魯僖公八年四月"/>夏，狄伐晉。<AlignEnd Key="3283"/>
<AlignBegin Type="Time" Key="3284" RefId="魯僖公八年七月" Term="魯僖公八年七月"/>秋，七月，禘于太廟，用致夫人。用者何？用者不宜用也。致者何？致者不宜致也。禘用致夫人，非禮也。夫人何以不稱姜氏？貶。曷為貶？譏以妾為妻也。其言以妾為妻奈何？蓋脅于齊媵女之先至者也。<AlignEnd Key="3284"/>
<AlignBegin Type="Time" Key="3285" RefId="魯僖公八年十二月" Term="魯僖公八年十二月"/>冬，十有二月丁未，天王崩。<AlignEnd Key="3285"/>
</doc_content>
</document>
<document filename="ChunQiuGongYangZhuan_00072">
<corpus>春秋公羊傳</corpus>
<title>魯僖公九年</title>
<doc_content>
<AlignBegin Type="Time" Key="3286" RefId="魯僖公九年三月" Term="魯僖公九年三月"/>九年春，王三月丁丑，宋公禦說卒。何以不書葬？為襄公諱也。<AlignEnd Key="3286"/>
<AlignBegin Type="Time" Key="3287" RefId="魯僖公九年四月" Term="魯僖公九年四月"/>夏，公會宰周公、齊侯、宋子、衛侯、鄭伯、許男、曹伯于葵丘。宰周公者何？天子之為政者也。<AlignEnd Key="3287"/>
<AlignBegin Type="Time" Key="3288" RefId="魯僖公九年七月" Term="魯僖公九年七月"/>秋，七月乙酉，伯姬卒。此未適人，何以卒？許嫁矣。婦人許嫁，字而笄之，死則以成人之喪治之。<AlignEnd Key="3288"/>
<AlignBegin Type="Time" Key="3289" RefId="魯僖公九年九月" Term="魯僖公九年九月"/>九月戊辰，諸侯盟于葵丘。桓之盟不日，此何以日？危之也。何危爾？貫澤之會，桓公有憂中國之心，不召而至者，江人、黃人也。葵丘之會，桓公震而矜之，叛者九國。震之者何？猶曰振振然。矜之者何？猶曰莫若我也。<AlignEnd Key="3289"/>
<AlignBegin Type="Time" Key="3290" RefId="魯僖公九年九月" Term="魯僖公九年九月"/>甲戌，晉侯詭諸卒。<AlignEnd Key="3290"/>
<AlignBegin Type="Time" Key="3291" RefId="魯僖公九年十月" Term="魯僖公九年十月"/>冬，晉里克弒其君之子奚齊。此未逾年之君，其言弒其君之子奚齊何？殺未逾年君之號也。<AlignEnd Key="3291"/>
</doc_content>
</document>
<document filename="ChunQiuGongYangZhuan_00073">
<corpus>春秋公羊傳</corpus>
<title>魯僖公十年</title>
<doc_content>
<AlignBegin Type="Time" Key="3292" RefId="魯僖公十年正月" Term="魯僖公十年正月"/>十年春，王正月，公如齊。<AlignEnd Key="3292"/>
<AlignBegin Type="Time" Key="3293" RefId="魯僖公十年正月" Term="魯僖公十年正月"/>狄滅溫。溫子奔衛。<AlignEnd Key="3293"/>
<AlignBegin Type="Time" Key="3294" RefId="魯僖公十年正月" Term="魯僖公十年正月"/>晉里克弒其君卓子及其大夫荀息。及者何？累也。弒君多矣，舍此無累者乎？曰：有，孔父、仇牧皆累也。舍孔父、仇牧無累者乎？曰：有。有則此何以書？賢也。何賢乎荀息？荀息可謂不食其言矣。其不食其言奈何？奚齊、卓子者，驪姬之子也，荀息傅焉。驪姬者，國色也。獻公愛之甚，欲立其子，於是殺世子申生。申生者，里克傅之。獻公病將死，謂荀息曰：「士何如則可謂之信矣？」荀息對曰：「使死者反生，生者不愧乎其言，則可謂信矣。」獻公死，奚齊立。里克謂荀息曰：「君殺正而立不正，廢長而立幼，如之何？愿與子慮之。」荀息曰：「君嘗訊臣矣，臣對曰：『使死者反生，生者不愧乎其言，則可謂信矣。』」里克知其不可與謀，退，弒奚齊。荀息立卓子，里克弒卓子，荀息死之。荀息可謂不食其言矣！<AlignEnd Key="3294"/>
<AlignBegin Type="Time" Key="3295" RefId="魯僖公十年四月" Term="魯僖公十年四月"/>夏，齊侯、許男伐北戎。<AlignEnd Key="3295"/>
<AlignBegin Type="Time" Key="3296" RefId="魯僖公十年四月" Term="魯僖公十年四月"/>晉殺其大夫里克。里克弒二君，則曷為不以討賊之辭言之？惠公之大夫也。然則孰立惠公？里克也。里克弒奚齊、卓子，逆惠公而入。里克立惠公，則惠公曷為殺之？惠公曰：「爾既殺夫二孺子矣，又將圖寡人，為爾君者，不亦病乎？」於是殺之。然則曷為不言惠公之入？晉之不言出入者，踴為文公諱也。齊小白入于齊，則曷為不為桓公諱？桓公之享國也長，美見乎天下，故不為之諱本惡也。文公之享國也短，美未見乎天下，故為之諱本惡也。<AlignEnd Key="3296"/>
<AlignBegin Type="Time" Key="3297" RefId="魯僖公十年七月" Term="魯僖公十年七月"/>秋，七月。<AlignEnd Key="3297"/>
<AlignBegin Type="Time" Key="3298" RefId="魯僖公十年十月" Term="魯僖公十年十月"/>冬，大雨雹。何以書？記異也。<AlignEnd Key="3298"/>
</doc_content>
</document>
<document filename="ChunQiuGongYangZhuan_00074">
<corpus>春秋公羊傳</corpus>
<title>魯僖公十一年</title>
<doc_content>
<AlignBegin Type="Time" Key="3299" RefId="魯僖公十一年正月" Term="魯僖公十一年正月"/>十有一年春，晉殺其大夫丕鄭父。<AlignEnd Key="3299"/>
<AlignBegin Type="Time" Key="3300" RefId="魯僖公十一年四月" Term="魯僖公十一年四月"/>夏，公及夫人姜氏會齊侯于陽穀。<AlignEnd Key="3300"/>
<AlignBegin Type="Time" Key="3301" RefId="魯僖公十一年八月" Term="魯僖公十一年八月"/>秋，八月，大雩。<AlignEnd Key="3301"/>
<AlignBegin Type="Time" Key="3302" RefId="魯僖公十一年十月" Term="魯僖公十一年十月"/>冬，楚人伐黃。<AlignEnd Key="3302"/>
</doc_content>
</document>
<document filename="ChunQiuGongYangZhuan_00075">
<corpus>春秋公羊傳</corpus>
<title>魯僖公十二年</title>
<doc_content>
<AlignBegin Type="Time" Key="3303" RefId="魯僖公十二年三月" Term="魯僖公十二年三月"/>十有二年春，王三月庚午，日有食之。<AlignEnd Key="3303"/>
<AlignBegin Type="Time" Key="3304" RefId="魯僖公十二年四月" Term="魯僖公十二年四月"/>夏，楚人滅黃。<AlignEnd Key="3304"/>
<AlignBegin Type="Time" Key="3305" RefId="魯僖公十二年七月" Term="魯僖公十二年七月"/>秋，七月。<AlignEnd Key="3305"/>
<AlignBegin Type="Time" Key="3306" RefId="魯僖公十二年十二月" Term="魯僖公十二年十二月"/>冬，十有二月丁丑，陳侯處臼卒。<AlignEnd Key="3306"/>
</doc_content>
</document>
<document filename="ChunQiuGongYangZhuan_00076">
<corpus>春秋公羊傳</corpus>
<title>魯僖公十三年</title>
<doc_content>
<AlignBegin Type="Time" Key="3307" RefId="魯僖公十三年正月" Term="魯僖公十三年正月"/>十有三年春，狄侵衛。<AlignEnd Key="3307"/>
<AlignBegin Type="Time" Key="3308" RefId="魯僖公十三年四月" Term="魯僖公十三年四月"/>夏，四月，葬陳宣公。<AlignEnd Key="3308"/>
<AlignBegin Type="Time" Key="3309" RefId="魯僖公十三年四月" Term="魯僖公十三年四月"/>公會齊侯、宋公、陳侯、衛侯、鄭伯、許男、曹伯于鹹。<AlignEnd Key="3309"/>
<AlignBegin Type="Time" Key="3310" RefId="魯僖公十三年九月" Term="魯僖公十三年九月"/>秋，九月，大雩。<AlignEnd Key="3310"/>
<AlignBegin Type="Time" Key="3311" RefId="魯僖公十三年十月" Term="魯僖公十三年十月"/>冬，公子友如齊。<AlignEnd Key="3311"/>
</doc_content>
</document>
<document filename="ChunQiuGongYangZhuan_00077">
<corpus>春秋公羊傳</corpus>
<title>魯僖公十四年</title>
<doc_content>
<AlignBegin Type="Time" Key="3312" RefId="魯僖公十四年正月" Term="魯僖公十四年正月"/>十有四年春，諸侯城緣陵。孰城之？城杞也。曷為城杞？滅也。孰滅之？蓋徐、莒脅之。曷為不言徐、莒脅之？為桓公諱也。曷為為桓公諱？上無天子，下無方伯，天下諸侯有相滅亡者，桓公不能救，則桓公恥之也。然則孰城之？桓公城之。曷為不言桓公城之？不與諸侯專封也。曷為不與？實與而文不與。文曷為不與？諸侯之義不得專封也。諸侯之義不得專封，則其曰實與之何？上無天子，下無方伯，天下諸侯有相滅亡者，力能救之，則救之可也。<AlignEnd Key="3312"/>
<AlignBegin Type="Time" Key="3313" RefId="魯僖公十四年六月" Term="魯僖公十四年六月"/>夏，六月，季姬及鄫子遇于防，使鄫子來朝。鄫子曷為使乎季姬來朝？內辭也。非使來朝，使來請己也。<AlignEnd Key="3313"/>
<AlignBegin Type="Time" Key="3314" RefId="魯僖公十四年八月" Term="魯僖公十四年八月"/>秋，八月辛卯，沙鹿崩。沙鹿者何？河上之邑也。此邑也，其言崩何？襲邑也。沙鹿崩，何以書？記異也。外異不書，此何以書？為天下記異也。<AlignEnd Key="3314"/>
<AlignBegin Type="Time" Key="3315" RefId="魯僖公十四年八月" Term="魯僖公十四年八月"/>狄侵鄭。<AlignEnd Key="3315"/>
<AlignBegin Type="Time" Key="3316" RefId="魯僖公十四年十月" Term="魯僖公十四年十月"/>冬，蔡侯肸卒。<AlignEnd Key="3316"/>
</doc_content>
</document>
<document filename="ChunQiuGongYangZhuan_00078">
<corpus>春秋公羊傳</corpus>
<title>魯僖公十五年</title>
<doc_content>
<AlignBegin Type="Time" Key="3317" RefId="魯僖公十五年正月" Term="魯僖公十五年正月"/>十有五年春，王正月，公如齊。<AlignEnd Key="3317"/>
<AlignBegin Type="Time" Key="3318" RefId="魯僖公十五年正月" Term="魯僖公十五年正月"/>楚人伐徐。<AlignEnd Key="3318"/>
<AlignBegin Type="Time" Key="3319" RefId="魯僖公十五年三月" Term="魯僖公十五年三月"/>三月，公會齊侯、宋公、陳侯、鄭伯、許男、曹伯盟于牡丘，遂次于匡。<AlignEnd Key="3319"/>
<AlignBegin Type="Time" Key="3320" RefId="魯僖公十五年三月" Term="魯僖公十五年三月"/>公孫敖率師及諸侯之大夫救徐。<AlignEnd Key="3320"/>
<AlignBegin Type="Time" Key="3321" RefId="魯僖公十五年五月" Term="魯僖公十五年五月"/>夏，五月，日有食之。<AlignEnd Key="3321"/>
<AlignBegin Type="Time" Key="3322" RefId="魯僖公十五年七月" Term="魯僖公十五年七月"/>秋，七月，齊師、曹師伐厲。<AlignEnd Key="3322"/>
<AlignBegin Type="Time" Key="3323" RefId="魯僖公十五年八月" Term="魯僖公十五年八月"/>八月，螽。<AlignEnd Key="3323"/>
<AlignBegin Type="Time" Key="3324" RefId="魯僖公十五年九月" Term="魯僖公十五年九月"/>九月，公至自會。桓公之會不致，此何以致？久也。<AlignEnd Key="3324"/>
<AlignBegin Type="Time" Key="3325" RefId="魯僖公十五年九月" Term="魯僖公十五年九月"/>季姬歸于鄫。<AlignEnd Key="3325"/>
<AlignBegin Type="Time" Key="3326" RefId="魯僖公十五年九月" Term="魯僖公十五年九月"/>己卯，晦，震夷伯之廟。晦者何？冥也。震之者何？雷電擊夷伯之廟者也。夷伯者，曷為者也？季氏之孚也。季氏之孚則微者，其稱夷伯何？大之也。曷為大之？天戒之，故大之也。何以書？記異也。<AlignEnd Key="3326"/>
<AlignBegin Type="Time" Key="3327" RefId="魯僖公十五年十月" Term="魯僖公十五年十月"/>冬，宋人伐曹。楚人敗徐于婁林。<AlignEnd Key="3327"/>
<AlignBegin Type="Time" Key="3328" RefId="魯僖公十五年十一月" Term="魯僖公十五年十一月"/>十有一月，壬戌，晉侯及秦伯戰于韓，獲晉侯。此偏戰也，何以不言師敗績？君獲，不言師敗績也。<AlignEnd Key="3328"/>
</doc_content>
</document>
<document filename="ChunQiuGongYangZhuan_00079">
<corpus>春秋公羊傳</corpus>
<title>魯僖公十六年</title>
<doc_content>
<AlignBegin Type="Time" Key="3329" RefId="魯僖公十六年正月" Term="魯僖公十六年正月"/>十有六年春，王正月戊申朔，隕石于宋五。是月，六鹢退飛，過宋都。曷為先言隕而後言石？隕石記聞，聞其嗔然，視之則石，察之則五。是月者何？僅逮是月也。何以不日？晦日也。晦則何以不言晦？《春秋》不書晦也。朔有事則書，晦雖有事不書。曷為先言六而後言鹢？六鹢退飛，記見也，視之則六，察之則鹢，徐而察之則退飛。五石六鹢，何以書？記異也。外異不書，此何以書？為王者之後，記異也。<AlignEnd Key="3329"/>
<AlignBegin Type="Time" Key="3330" RefId="魯僖公十六年三月" Term="魯僖公十六年三月"/>三月壬申，公子季友卒。其稱季友何？賢也。<AlignEnd Key="3330"/>
<AlignBegin Type="Time" Key="3331" RefId="魯僖公十六年四月" Term="魯僖公十六年四月"/>夏，四月丙申，鄫季姬卒。<AlignEnd Key="3331"/>
<AlignBegin Type="Time" Key="3332" RefId="魯僖公十六年七月" Term="魯僖公十六年七月"/>秋，七月甲子，公孫慈卒。<AlignEnd Key="3332"/>
<AlignBegin Type="Time" Key="3333" RefId="魯僖公十六年十二月" Term="魯僖公十六年十二月"/>冬，十有二月，公會齊侯、宋公、陳侯、衛侯、鄭伯、許男、邢侯、曹伯于淮。<AlignEnd Key="3333"/>
</doc_content>
</document>
<document filename="ChunQiuGongYangZhuan_00080">
<corpus>春秋公羊傳</corpus>
<title>魯僖公十七年</title>
<doc_content>
<AlignBegin Type="Time" Key="3334" RefId="魯僖公十七年正月" Term="魯僖公十七年正月"/>十有七年春，齊人、徐人伐英氏。<AlignEnd Key="3334"/>
<AlignBegin Type="Time" Key="3335" RefId="魯僖公十七年四月" Term="魯僖公十七年四月"/>夏，滅項。孰滅之？齊滅之。曷為不言齊滅之？為桓公諱也。《春秋》為賢者諱。此滅人之國，何賢爾？君子之惡惡也疾始，善善也樂終。桓公嘗有繼絕，存亡之功，故君子為之諱也。<AlignEnd Key="3335"/>
<AlignBegin Type="Time" Key="3336" RefId="魯僖公十七年七月" Term="魯僖公十七年七月"/>秋，夫人姜氏會齊于卞。<AlignEnd Key="3336"/>
<AlignBegin Type="Time" Key="3337" RefId="魯僖公十七年九月" Term="魯僖公十七年九月"/>九月，公至自會。<AlignEnd Key="3337"/>
<AlignBegin Type="Time" Key="3338" RefId="魯僖公十七年十二月" Term="魯僖公十七年十二月"/>十有二月乙亥，齊侯小白卒。<AlignEnd Key="3338"/>
</doc_content>
</document>
<document filename="ChunQiuGongYangZhuan_00081">
<corpus>春秋公羊傳</corpus>
<title>魯僖公十八年</title>
<doc_content>
<AlignBegin Type="Time" Key="3339" RefId="魯僖公十八年正月" Term="魯僖公十八年正月"/>十有八年春，王正月，宋公會曹伯、衛人、邾婁人伐齊。<AlignEnd Key="3339"/>
<AlignBegin Type="Time" Key="3340" RefId="魯僖公十八年四月" Term="魯僖公十八年四月"/>夏，師救齊。<AlignEnd Key="3340"/>
<AlignBegin Type="Time" Key="3341" RefId="魯僖公十八年五月" Term="魯僖公十八年五月"/>五月戊寅，宋師及齊師戰于甗，齊師敗績。戰不言伐，此其言伐何？宋公與伐而不與戰，故言伐。《春秋》伐者為客，伐者為主。曷為不使齊主之？與襄公之征齊也。曷為與襄公之征齊？桓公死，豎刁、易牙爭權不葬，為是故伐之也。<AlignEnd Key="3341"/>
<AlignBegin Type="Time" Key="3342" RefId="魯僖公十八年五月" Term="魯僖公十八年五月"/>狄救齊。<AlignEnd Key="3342"/>
<AlignBegin Type="Time" Key="3343" RefId="魯僖公十八年八月" Term="魯僖公十八年八月"/>秋，八月丁亥，葬齊桓公。<AlignEnd Key="3343"/>
<AlignBegin Type="Time" Key="3344" RefId="魯僖公十八年十月" Term="魯僖公十八年十月"/>冬，邢人、狄人伐衛。<AlignEnd Key="3344"/>
</doc_content>
</document>
<document filename="ChunQiuGongYangZhuan_00082">
<corpus>春秋公羊傳</corpus>
<title>魯僖公十九年</title>
<doc_content>
<AlignBegin Type="Time" Key="3345" RefId="魯僖公十九年三月" Term="魯僖公十九年三月"/>十有九年春，王三月，宋人執滕子嬰齊。<AlignEnd Key="3345"/>
<AlignBegin Type="Time" Key="3346" RefId="魯僖公十九年六月" Term="魯僖公十九年六月"/>夏，六月，宋人、曹人、邾婁人盟于曹南。鄫子會盟于邾婁。其言會盟何？後會也。<AlignEnd Key="3346"/>
<AlignBegin Type="Time" Key="3347" RefId="魯僖公十九年六月" Term="魯僖公十九年六月"/>己酉，邾婁人執鄫子用之。惡乎用之？用之社也。其用之社奈何？蓋叩其鼻以血社也。<AlignEnd Key="3347"/>
<AlignBegin Type="Time" Key="3348" RefId="魯僖公十九年七月" Term="魯僖公十九年七月"/>秋，宋人圍曹。<AlignEnd Key="3348"/>
<AlignBegin Type="Time" Key="3349" RefId="魯僖公十九年七月" Term="魯僖公十九年七月"/>衛人伐邢。<AlignEnd Key="3349"/>
<AlignBegin Type="Time" Key="3350" RefId="魯僖公十九年十月" Term="魯僖公十九年十月"/>冬，公會陳人、蔡人、楚人、鄭人盟于齊。<AlignEnd Key="3350"/>
<AlignBegin Type="Time" Key="3351" RefId="魯僖公十九年十月" Term="魯僖公十九年十月"/>梁亡。此未有伐者，其言梁亡何？自亡也。其自亡奈何？魚爛而亡也。<AlignEnd Key="3351"/>
</doc_content>
</document>
<document filename="ChunQiuGongYangZhuan_00083">
<corpus>春秋公羊傳</corpus>
<title>魯僖公二十年</title>
<doc_content>
<AlignBegin Type="Time" Key="3352" RefId="魯僖公二十年正月" Term="魯僖公二十年正月"/>二十年春，新作南門。何以書？譏。何譏爾？門有古常也。<AlignEnd Key="3352"/>
<AlignBegin Type="Time" Key="3353" RefId="魯僖公二十年四月" Term="魯僖公二十年四月"/>夏，郜子來朝。郜子者何？失地之君也。何以不名？兄弟辭也。<AlignEnd Key="3353"/>
<AlignBegin Type="Time" Key="3354" RefId="魯僖公二十年五月" Term="魯僖公二十年五月"/>五月乙巳，西宮災。西宮者何？小寢也。小寢則曷為謂之西宮？有西宮則有東宮矣。魯子曰：「以有西宮，亦知諸侯之有三宮也。」西宮災，何以書？記災也。<AlignEnd Key="3354"/>
<AlignBegin Type="Time" Key="3355" RefId="魯僖公二十年五月" Term="魯僖公二十年五月"/>鄭人入滑。<AlignEnd Key="3355"/>
<AlignBegin Type="Time" Key="3356" RefId="魯僖公二十年七月" Term="魯僖公二十年七月"/>秋，齊人、狄人盟于邢。<AlignEnd Key="3356"/>
<AlignBegin Type="Time" Key="3357" RefId="魯僖公二十年十月" Term="魯僖公二十年十月"/>冬，楚人伐隨。<AlignEnd Key="3357"/>
</doc_content>
</document>
<document filename="ChunQiuGongYangZhuan_00084">
<corpus>春秋公羊傳</corpus>
<title>魯僖公二十一年</title>
<doc_content>
<AlignBegin Type="Time" Key="3358" RefId="魯僖公二十一年正月" Term="魯僖公二十一年正月"/>二十有一年春，狄侵衛。<AlignEnd Key="3358"/>
<AlignBegin Type="Time" Key="3359" RefId="魯僖公二十一年正月" Term="魯僖公二十一年正月"/>宋人、齊人、楚人盟于鹿上。<AlignEnd Key="3359"/>
<AlignBegin Type="Time" Key="3360" RefId="魯僖公二十一年四月" Term="魯僖公二十一年四月"/>夏，大旱。何以書？記災也。<AlignEnd Key="3360"/>
<AlignBegin Type="Time" Key="3361" RefId="魯僖公二十一年七月" Term="魯僖公二十一年七月"/>秋，宋公、楚子、陳侯、蔡侯、鄭伯、許男、曹伯會于霍，執宋公以伐宋。孰執之？楚子執之。曷為不言楚子執之？不與夷狄之執中國也。<AlignEnd Key="3361"/>
<AlignBegin Type="Time" Key="3362" RefId="魯僖公二十一年十月" Term="魯僖公二十一年十月"/>冬，公伐邾婁。<AlignEnd Key="3362"/>
<AlignBegin Type="Time" Key="3363" RefId="魯僖公二十一年十月" Term="魯僖公二十一年十月"/>楚人使宜申來獻捷。此楚子也，其稱人何？貶。曷為貶？為執宋公貶。曷為為執宋公貶？宋公與楚子期以乘車之會，公子目夷諫曰：「楚，夷國也，強而無義，請君以兵車之會往。」宋公曰：「不可。吾與之約以乘車之會，自我為之，自我墮之，曰不可。」終以乘車之會往，楚人果伏兵車，執宋公以伐宋。宋公謂公子目夷曰：「子歸守國矣。國，子之國也。吾不從子之言，以至乎此。」公子目夷復曰：「君雖不言國，國固臣之國也。」於是歸設守械而守國。楚人謂宋人曰：「子不與我國，吾將殺子君矣。」宋人應之曰：「吾賴社稷之神靈，吾國已有君矣。」楚人知雖殺宋公，猶不得宋國，於是釋宋公。宋公釋乎執，走之衛。公子目夷復曰：「國為君守之，君曷為不入？」然後逆襄公歸。惡乎捷？捷乎宋。曷為不言捷乎宋？為襄公諱也。此圍辭也，曷為不言其圍？為公子目夷諱也。<AlignEnd Key="3363"/>
<AlignBegin Type="Time" Key="3364" RefId="魯僖公二十一年十二月" Term="魯僖公二十一年十二月"/>十有二月癸丑，公會諸侯盟于薄。釋宋公。執未有言釋之者，此其言釋之何？公與為爾也。公與為爾奈何？公與議爾也。<AlignEnd Key="3364"/>
</doc_content>
</document>
<document filename="ChunQiuGongYangZhuan_00085">
<corpus>春秋公羊傳</corpus>
<title>魯僖公二十二年</title>
<doc_content>
<AlignBegin Type="Time" Key="3365" RefId="魯僖公二十二年正月" Term="魯僖公二十二年正月"/>二十有二年春，公伐邾婁，取須朐。<AlignEnd Key="3365"/>
<AlignBegin Type="Time" Key="3366" RefId="魯僖公二十二年四月" Term="魯僖公二十二年四月"/>夏，宋公、衛侯、許男、滕子伐鄭。<AlignEnd Key="3366"/>
<AlignBegin Type="Time" Key="3367" RefId="魯僖公二十二年八月" Term="魯僖公二十二年八月"/>秋，八月丁未，及邾婁人戰于升陘。<AlignEnd Key="3367"/>
<AlignBegin Type="Time" Key="3368" RefId="魯僖公二十二年十一月" Term="魯僖公二十二年十一月"/>冬，十有一月己巳朔，宋公及楚人戰于泓，宋師敗績。偏戰者日爾，此其言朔何？《春秋》辭繁而不殺者，正也。何正爾？宋公與楚人期，戰于泓之陽。楚人濟泓而來。有司復曰：「請迨其未畢濟而系之。」宋公曰：「不可。吾聞之也：君子不厄人。吾雖喪國之餘，寡人不忍行也。」既濟，未畢陳，有司復曰：「請迨其未畢陳而擊之。」宋公曰：「不可。吾聞之也：君子不鼓不成列。」已陳，然後襄公鼓之，宋師大敗。故君子大其不鼓不成列，臨大事而不忘大禮，有君而無臣，以為雖文王之戰，亦不過此也。<AlignEnd Key="3368"/>
</doc_content>
</document>
<document filename="ChunQiuGongYangZhuan_00086">
<corpus>春秋公羊傳</corpus>
<title>魯僖公二十三年</title>
<doc_content>
<AlignBegin Type="Time" Key="3369" RefId="魯僖公二十三年正月" Term="魯僖公二十三年正月"/>二十有三年春，齊侯伐宋圍緡。邑不言圍，此其言圍何？疾重故也。<AlignEnd Key="3369"/>
<AlignBegin Type="Time" Key="3370" RefId="魯僖公二十三年五月" Term="魯僖公二十三年五月"/>夏，五月庚寅，宋公慈父卒。何以不書葬？盈乎諱也。<AlignEnd Key="3370"/>
<AlignBegin Type="Time" Key="3371" RefId="魯僖公二十三年七月" Term="魯僖公二十三年七月"/>秋，楚人伐陳。<AlignEnd Key="3371"/>
<AlignBegin Type="Time" Key="3372" RefId="魯僖公二十三年十一月" Term="魯僖公二十三年十一月"/>冬，十有一月，杞子卒。<AlignEnd Key="3372"/>
</doc_content>
</document>
<document filename="ChunQiuGongYangZhuan_00087">
<corpus>春秋公羊傳</corpus>
<title>魯僖公二十四年</title>
<doc_content>
<AlignBegin Type="Time" Key="3373" RefId="魯僖公二十四年正月" Term="魯僖公二十四年正月"/>二十有四年春，王正月。<AlignEnd Key="3373"/>
<AlignBegin Type="Time" Key="3374" RefId="魯僖公二十四年四月" Term="魯僖公二十四年四月"/>夏，狄伐鄭。<AlignEnd Key="3374"/>
<AlignBegin Type="Time" Key="3375" RefId="魯僖公二十四年七月" Term="魯僖公二十四年七月"/>秋，七月。<AlignEnd Key="3375"/>
<AlignBegin Type="Time" Key="3376" RefId="魯僖公二十四年十月" Term="魯僖公二十四年十月"/>冬，天王出居于鄭。王者無外，此其言出何？不能乎母也。魯子曰：「是王也，不能乎母者，其諸此之謂與？」<AlignEnd Key="3376"/>
<AlignBegin Type="Time" Key="3377" RefId="魯僖公二十四年十月" Term="魯僖公二十四年十月"/>晉侯夷吾卒。<AlignEnd Key="3377"/>
</doc_content>
</document>
<document filename="ChunQiuGongYangZhuan_00088">
<corpus>春秋公羊傳</corpus>
<title>魯僖公二十五年</title>
<doc_content>
<AlignBegin Type="Time" Key="3378" RefId="魯僖公二十五年正月" Term="魯僖公二十五年正月"/>二十有五年春，王正月丙午，衛侯毀滅邢。衛侯毀，何以名？絕。曷為絕之？滅同姓也。<AlignEnd Key="3378"/>
<AlignBegin Type="Time" Key="3379" RefId="魯僖公二十五年四月" Term="魯僖公二十五年四月"/>夏，四月癸酉，衛侯毀卒。宋蕩伯姬來逆婦。宋蕩伯姬者何？蕩氏之母也。其言來逆婦何？兄弟辭也。其稱婦何？有姑之辭也。<AlignEnd Key="3379"/>
<AlignBegin Type="Time" Key="3380" RefId="魯僖公二十五年四月" Term="魯僖公二十五年四月"/>宋殺其大夫。何以不名？宋三世無大夫，三世內娶也。<AlignEnd Key="3380"/>
<AlignBegin Type="Time" Key="3381" RefId="魯僖公二十五年七月" Term="魯僖公二十五年七月"/>秋，楚人圍陳，納頓子于頓。何以不言遂？兩之也。<AlignEnd Key="3381"/>
<AlignBegin Type="Time" Key="3382" RefId="魯僖公二十五年七月" Term="魯僖公二十五年七月"/>葬衛文公。<AlignEnd Key="3382"/>
<AlignBegin Type="Time" Key="3383" RefId="魯僖公二十五年十二月" Term="魯僖公二十五年十二月"/>冬，十有二月癸亥，公會衛子、莒慶，盟于洮。<AlignEnd Key="3383"/>
</doc_content>
</document>
<document filename="ChunQiuGongYangZhuan_00089">
<corpus>春秋公羊傳</corpus>
<title>魯僖公二十六年</title>
<doc_content>
<AlignBegin Type="Time" Key="3384" RefId="魯僖公二十六年正月" Term="魯僖公二十六年正月"/>二十有六年春，王正月己未，公會莒子、衛甯遬，盟于向。<AlignEnd Key="3384"/>
<AlignBegin Type="Time" Key="3385" RefId="魯僖公二十六年正月" Term="魯僖公二十六年正月"/>齊人侵我西鄙。公追齊師至酅，弗及。其言「至酅，弗及」何？侈也。<AlignEnd Key="3385"/>
<AlignBegin Type="Time" Key="3386" RefId="魯僖公二十六年四月" Term="魯僖公二十六年四月"/>夏，齊人伐我北鄙。衛人伐齊。公子遂如楚乞師。乞者何？卑辭也。曷為以外內同若辭？重師也。曷為重師？師出不正反，戰不正勝也。<AlignEnd Key="3386"/>
<AlignBegin Type="Time" Key="3387" RefId="魯僖公二十六年七月" Term="魯僖公二十六年七月"/>秋，楚人滅隗，以隗子歸。<AlignEnd Key="3387"/>
<AlignBegin Type="Time" Key="3388" RefId="魯僖公二十六年十月" Term="魯僖公二十六年十月"/>冬，楚人伐宋，圍緡。邑不言圍，此其言圍何？刺道用師也。<AlignEnd Key="3388"/>
<AlignBegin Type="Time" Key="3389" RefId="魯僖公二十六年十月" Term="魯僖公二十六年十月"/>公以楚師伐齊，取穀。公至自伐齊。此已取穀矣，何以致伐？未得乎取穀也。曷為未得乎取穀？曰：患之起，必自此始也。<AlignEnd Key="3389"/>
</doc_content>
</document>
<document filename="ChunQiuGongYangZhuan_00090">
<corpus>春秋公羊傳</corpus>
<title>魯僖公二十七年</title>
<doc_content>
<AlignBegin Type="Time" Key="3390" RefId="魯僖公二十七年正月" Term="魯僖公二十七年正月"/>二十有七年春，杞子來朝。<AlignEnd Key="3390"/>
<AlignBegin Type="Time" Key="3391" RefId="魯僖公二十七年六月" Term="魯僖公二十七年六月"/>夏，六月庚寅，齊侯昭卒。<AlignEnd Key="3391"/>
<AlignBegin Type="Time" Key="3392" RefId="魯僖公二十七年八月" Term="魯僖公二十七年八月"/>秋，八月乙未，葬齊孝公。<AlignEnd Key="3392"/>
<AlignBegin Type="Time" Key="3393" RefId="魯僖公二十七年八月" Term="魯僖公二十七年八月"/>乙巳，公子遂帥師入杞。<AlignEnd Key="3393"/>
<AlignBegin Type="Time" Key="3394" RefId="魯僖公二十七年十月" Term="魯僖公二十七年十月"/>冬，楚人、陳侯、蔡侯、鄭伯、許男圍宋。此楚子也，其稱人何？貶。曷為貶？為執宋公貶，故終僖之篇貶也。<AlignEnd Key="3394"/>
<AlignBegin Type="Time" Key="3395" RefId="魯僖公二十七年十二月" Term="魯僖公二十七年十二月"/>十有二月甲戌，公會諸侯盟于宋。<AlignEnd Key="3395"/>
</doc_content>
</document>
<document filename="ChunQiuGongYangZhuan_00091">
<corpus>春秋公羊傳</corpus>
<title>魯僖公二十八年</title>
<doc_content>
<AlignBegin Type="Time" Key="3396" RefId="魯僖公二十八年正月" Term="魯僖公二十八年正月"/>二十有八年春，晉侯侵曹，晉侯伐衛。曷為再言晉侯？非兩之也。然則何以不言遂？未侵曹也。未侵曹則其言侵曹何？致其意也。其意侵曹，則曷為伐衛？晉侯將侵曹，假涂于衛，衛曰不可得，則固將伐之也。<AlignEnd Key="3396"/>
<AlignBegin Type="Time" Key="3397" RefId="魯僖公二十八年正月" Term="魯僖公二十八年正月"/>公子買戍衛，不卒戍，刺之。不卒戍者何？不卒戍者，內辭也，不可使往也。不可使往，則其言戍衛何？遂公意也。刺之者何？殺之也。殺之則曷為謂之刺之？內諱殺大夫，謂之刺之也。<AlignEnd Key="3397"/>
<AlignBegin Type="Time" Key="3398" RefId="魯僖公二十八年三月" Term="魯僖公二十八年三月"/>楚人救衛。三月丙午，晉侯入曹，執曹伯、畀宋人。畀者何？與也。其言畀宋人何？與使聽之也。曹伯之罪何？甚惡也。其甚惡奈何？不可以一罪言也。<AlignEnd Key="3398"/>
<AlignBegin Type="Time" Key="3399" RefId="魯僖公二十八年四月" Term="魯僖公二十八年四月"/>夏，四月己巳，晉侯、齊師、宋師、秦師及楚人戰于城濮，楚師敗績。此大戰也，曷為使微者？子玉得臣也。子玉得臣則其稱人何？貶。曷為貶？大夫不敵君也。<AlignEnd Key="3399"/>
<AlignBegin Type="Time" Key="3400" RefId="魯僖公二十八年四月" Term="魯僖公二十八年四月"/>楚殺其大夫得臣。<AlignEnd Key="3400"/>
<AlignBegin Type="Time" Key="3401" RefId="魯僖公二十八年四月" Term="魯僖公二十八年四月"/>衛侯出奔楚。<AlignEnd Key="3401"/>
<AlignBegin Type="Time" Key="3402" RefId="魯僖公二十八年五月" Term="魯僖公二十八年五月"/>五月，癸丑，公會晉侯、齊侯、宋公、蔡侯、鄭伯、衛子、莒子，盟于踐土。陳侯如會。其言如會何？後會也。<AlignEnd Key="3402"/>
<AlignBegin Type="Time" Key="3403" RefId="魯僖公二十八年五月" Term="魯僖公二十八年五月"/>公朝于王所。曷為不言公如京師？天子在是也。天子在是，則曷為不言天子在是？不與致天子也。<AlignEnd Key="3403"/>
<AlignBegin Type="Time" Key="3404" RefId="魯僖公二十八年六月" Term="魯僖公二十八年六月"/>六月，衛侯鄭自楚復歸于衛。<AlignEnd Key="3404"/>
<AlignBegin Type="Time" Key="3405" RefId="魯僖公二十八年六月" Term="魯僖公二十八年六月"/>衛元咺出奔晉。<AlignEnd Key="3405"/>
<AlignBegin Type="Time" Key="3406" RefId="魯僖公二十八年六月" Term="魯僖公二十八年六月"/>陳侯款卒。<AlignEnd Key="3406"/>
<AlignBegin Type="Time" Key="3407" RefId="魯僖公二十八年七月" Term="魯僖公二十八年七月"/>秋，杞伯姬來。<AlignEnd Key="3407"/>
<AlignBegin Type="Time" Key="3408" RefId="魯僖公二十八年七月" Term="魯僖公二十八年七月"/>公子遂如齊。<AlignEnd Key="3408"/>
<AlignBegin Type="Time" Key="3409" RefId="魯僖公二十八年十月" Term="魯僖公二十八年十月"/>冬，公會晉侯、齊侯、宋公、蔡侯、鄭伯、陳子、莒子、邾婁子、秦人于溫。天王狩于河陽。狩不書，此何以書？不與再致天子也。魯子曰：「溫近而踐土遠也。」<AlignEnd Key="3409"/>
<AlignBegin Type="Time" Key="3410" RefId="魯僖公二十八年十月" Term="魯僖公二十八年十月"/>壬申，公朝于王所。其日何？錄乎內也。<AlignEnd Key="3410"/>
<AlignBegin Type="Time" Key="3411" RefId="魯僖公二十八年十月" Term="魯僖公二十八年十月"/>晉人執衛侯歸之于京師。歸之于者何？歸于者何？歸之于者罪已定矣，歸于者罪未定也。罪未定，則何以得為伯執？歸之于者，執之于天子之側者也，罪定不定，已可知矣。歸于者，非執之于天子之側者也，罪定不定，未可知也。衛侯之罪何？殺叔武也。何以不書？為叔武諱也。《春秋》為賢者諱。何賢乎叔武？讓國也。其讓國奈何？文公逐衛侯而立叔武，叔武辭立而他人立，則恐衛侯之不得反也，故於是已立，然後為踐土之會，治反衛侯。衛侯得反，曰：「叔武篡我。」元咺爭之曰：「叔武無罪。」終殺叔武，元咺走而出。此晉侯也，其稱人何？貶。曷為貶？衛之禍，文公為之也。文公為之奈何？文公逐衛侯而立叔武，使人兄弟相疑，放乎殺母弟者，文公為之也。<AlignEnd Key="3411"/>
<AlignBegin Type="Time" Key="3412" RefId="魯僖公二十八年十月" Term="魯僖公二十八年十月"/>衛元咺自晉復歸于衛。自者何？有力焉者也。此執其君，其言自何？為叔武爭也。<AlignEnd Key="3412"/>
<AlignBegin Type="Time" Key="3413" RefId="魯僖公二十八年十月" Term="魯僖公二十八年十月"/>諸侯遂圍許。曹伯襄復歸于曹。遂會諸侯圍許。<AlignEnd Key="3413"/>
</doc_content>
</document>
<document filename="ChunQiuGongYangZhuan_00092">
<corpus>春秋公羊傳</corpus>
<title>魯僖公二十九年</title>
<doc_content>
<AlignBegin Type="Time" Key="3414" RefId="魯僖公二十九年正月" Term="魯僖公二十九年正月"/>二十有九年春，介葛盧來。介葛盧者何？夷狄之君也。何以不言朝？不能乎朝也。<AlignEnd Key="3414"/>
<AlignBegin Type="Time" Key="3415" RefId="魯僖公二十九年正月" Term="魯僖公二十九年正月"/>公至自圍許。<AlignEnd Key="3415"/>
<AlignBegin Type="Time" Key="3416" RefId="魯僖公二十九年六月" Term="魯僖公二十九年六月"/>夏，六月，公會王人、晉人、宋人、齊人、陳人、蔡人、秦人，盟于狄泉。<AlignEnd Key="3416"/>
<AlignBegin Type="Time" Key="3417" RefId="魯僖公二十九年七月" Term="魯僖公二十九年七月"/>秋，大雨雹。<AlignEnd Key="3417"/>
<AlignBegin Type="Time" Key="3418" RefId="魯僖公二十九年十月" Term="魯僖公二十九年十月"/>冬，介葛盧來。<AlignEnd Key="3418"/>
</doc_content>
</document>
<document filename="ChunQiuGongYangZhuan_00093">
<corpus>春秋公羊傳</corpus>
<title>魯僖公三十年</title>
<doc_content>
<AlignBegin Type="Time" Key="3419" RefId="魯僖公三十年正月" Term="魯僖公三十年正月"/>三十年春，王正月。<AlignEnd Key="3419"/>
<AlignBegin Type="Time" Key="3420" RefId="魯僖公三十年四月" Term="魯僖公三十年四月"/>夏，狄侵齊。<AlignEnd Key="3420"/>
<AlignBegin Type="Time" Key="3421" RefId="魯僖公三十年七月" Term="魯僖公三十年七月"/>秋，衛殺其大夫元咺及公子瑕。衛侯未至，其稱國以殺何？道殺也。<AlignEnd Key="3421"/>
<AlignBegin Type="Time" Key="3422" RefId="魯僖公三十年七月" Term="魯僖公三十年七月"/>衛侯鄭歸于衛。此殺其大夫，其言歸何？歸惡乎元咺也。曷為歸惡乎元咺？元咺之事君也，君出則己入，君入則己出，以為不臣也。<AlignEnd Key="3422"/>
<AlignBegin Type="Time" Key="3423" RefId="魯僖公三十年七月" Term="魯僖公三十年七月"/>晉人、秦人圍鄭。<AlignEnd Key="3423"/>
<AlignBegin Type="Time" Key="3424" RefId="魯僖公三十年七月" Term="魯僖公三十年七月"/>介人侵蕭。<AlignEnd Key="3424"/>
<AlignBegin Type="Time" Key="3425" RefId="魯僖公三十年十月" Term="魯僖公三十年十月"/>冬，天王使宰周公來聘。<AlignEnd Key="3425"/>
<AlignBegin Type="Time" Key="3426" RefId="魯僖公三十年十月" Term="魯僖公三十年十月"/>公子遂如京師，遂如晉。大夫無遂事，此其言遂何？公不得為政爾。<AlignEnd Key="3426"/>
</doc_content>
</document>
<document filename="ChunQiuGongYangZhuan_00094">
<corpus>春秋公羊傳</corpus>
<title>魯僖公三十一年</title>
<doc_content>
<AlignBegin Type="Time" Key="3427" RefId="魯僖公三十一年正月" Term="魯僖公三十一年正月"/>三十有一年春，取濟西田。惡乎取之？取之曹也。曷為不言取之曹？諱取同姓之田也。此未有伐曹者，則其言取之曹何？晉侯執曹伯，班其所取侵地于諸侯也。晉侯執曹伯，班其所取侵地于諸侯，則何諱乎取同姓之田？久也。<AlignEnd Key="3427"/>
<AlignBegin Type="Time" Key="3428" RefId="魯僖公三十一年四月" Term="魯僖公三十一年四月"/>公子遂如晉。夏，四月，四卜郊不從，乃免牲，猶三望。曷為或言三卜？或言四卜？三卜，禮也；四卜，非禮也。三卜何以禮？四卜何以非禮？求吉之道三。禘、嘗不卜，郊何以卜？卜郊，非禮也。卜郊何以非禮？魯郊，非禮也。魯郊何以非禮？天子祭天，諸侯祭土。天子有方望之事，無所不通。諸侯山川有不在其封內者，則不祭也。曷為或言免牲？或言免牛？免牲，禮也；免牛，非禮也。免牛何以非禮？傷者曰牛。三望者何？望祭也。然則曷祭？祭泰山、河海。曷為祭泰山、河海？山川有能潤于百里者，天子秩而祭之。觸石而出，膚寸而合，不崇朝而遍雨乎天下者，唯泰山爾。河海潤于千里。猶者何？通可以已也。何以書？譏不郊而望祭也。<AlignEnd Key="3428"/>
<AlignBegin Type="Time" Key="3429" RefId="魯僖公三十一年七月" Term="魯僖公三十一年七月"/>秋，七月。<AlignEnd Key="3429"/>
<AlignBegin Type="Time" Key="3430" RefId="魯僖公三十一年十月" Term="魯僖公三十一年十月"/>冬，杞伯姬來求婦。其言來求婦何？兄弟辭也。其稱婦何？有姑之辭也。<AlignEnd Key="3430"/>
<AlignBegin Type="Time" Key="3431" RefId="魯僖公三十一年十月" Term="魯僖公三十一年十月"/>狄圍衛。<AlignEnd Key="3431"/>
<AlignBegin Type="Time" Key="3432" RefId="魯僖公三十一年十二月" Term="魯僖公三十一年十二月"/>十有二月，衛遷于帝丘。<AlignEnd Key="3432"/>
</doc_content>
</document>
<document filename="ChunQiuGongYangZhuan_00095">
<corpus>春秋公羊傳</corpus>
<title>魯僖公三十二年</title>
<doc_content>
<AlignBegin Type="Time" Key="3433" RefId="魯僖公三十二年正月" Term="魯僖公三十二年正月"/>三十有二年春，王正月。<AlignEnd Key="3433"/>
<AlignBegin Type="Time" Key="3434" RefId="魯僖公三十二年四月" Term="魯僖公三十二年四月"/>夏，四月己丑，鄭伯接卒。<AlignEnd Key="3434"/>
<AlignBegin Type="Time" Key="3435" RefId="魯僖公三十二年四月" Term="魯僖公三十二年四月"/>衛人侵狄。<AlignEnd Key="3435"/>
<AlignBegin Type="Time" Key="3436" RefId="魯僖公三十二年七月" Term="魯僖公三十二年七月"/>秋，衛人及狄盟。<AlignEnd Key="3436"/>
<AlignBegin Type="Time" Key="3437" RefId="魯僖公三十二年十二月" Term="魯僖公三十二年十二月"/>冬，十有二月己卯，晉侯重耳卒。<AlignEnd Key="3437"/>
</doc_content>
</document>
<document filename="ChunQiuGongYangZhuan_00096">
<corpus>春秋公羊傳</corpus>
<title>魯僖公三十三年</title>
<doc_content>
<AlignBegin Type="Time" Key="3438" RefId="魯僖公三十三年二月" Term="魯僖公三十三年二月"/>三十有三年春，王二月，秦人入滑。齊侯使國歸父來聘。<AlignEnd Key="3438"/>
<AlignBegin Type="Time" Key="3439" RefId="魯僖公三十三年四月" Term="魯僖公三十三年四月"/>夏，四月辛巳，晉人及姜戎敗秦于殽。其謂之秦何？夷狄之也。曷為夷狄之？秦伯將襲鄭，百里子與蹇叔子諫曰：「千里而襲人，未有不亡者也。」秦伯怒曰：「若爾之年者，宰上之木拱矣，爾曷知！」師出，百里子與蹇叔子送其子而戒之曰：「爾即死，必於殽之嵚巖，是文王之所辟風雨者也，吾將尸爾焉。」子揖師而行。百里子與蹇叔子從其子而哭之。秦伯怒曰：「爾曷為哭吾師？」對曰：「臣非敢哭君師，哭臣之子也。」弦高者，鄭商也，遇之殽，矯以鄭伯之命而犒師焉，或曰往矣，或曰反矣。然而晉人與姜戎要之殽而擊之，匹馬輪無反者。其言及姜戎何？姜戎微也，稱人亦微者也。何言乎姜戎之微？先軫也，或曰襄公親之。襄公親之，則其稱人何？貶。曷為貶？君在乎殯而用師危，不得葬也。詐戰不日，此何以日？盡也。<AlignEnd Key="3439"/>
<AlignBegin Type="Time" Key="3440" RefId="魯僖公三十三年四月" Term="魯僖公三十三年四月"/>癸巳，葬晉文公。<AlignEnd Key="3440"/>
<AlignBegin Type="Time" Key="3441" RefId="魯僖公三十三年四月" Term="魯僖公三十三年四月"/>狄侵齊。<AlignEnd Key="3441"/>
<AlignBegin Type="Time" Key="3442" RefId="魯僖公三十三年四月" Term="魯僖公三十三年四月"/>公伐邾婁，取叢。<AlignEnd Key="3442"/>
<AlignBegin Type="Time" Key="3443" RefId="魯僖公三十三年七月" Term="魯僖公三十三年七月"/>秋，公子遂率師伐邾婁。<AlignEnd Key="3443"/>
<AlignBegin Type="Time" Key="3444" RefId="魯僖公三十三年七月" Term="魯僖公三十三年七月"/>晉人敗狄于箕。<AlignEnd Key="3444"/>
<AlignBegin Type="Time" Key="3445" RefId="魯僖公三十三年十月" Term="魯僖公三十三年十月"/>冬，十月，公如齊。<AlignEnd Key="3445"/>
<AlignBegin Type="Time" Key="3446" RefId="魯僖公三十三年十二月" Term="魯僖公三十三年十二月"/>十有二月，公至自齊。<AlignEnd Key="3446"/>
<AlignBegin Type="Time" Key="3447" RefId="魯僖公三十三年十二月" Term="魯僖公三十三年十二月"/>乙巳，公薨于小寢。<AlignEnd Key="3447"/>
<AlignBegin Type="Time" Key="3448" RefId="魯僖公三十三年十二月" Term="魯僖公三十三年十二月"/>隕霜不殺草，李、梅實。何以書？記異也。何異爾？不時也。<AlignEnd Key="3448"/>
<AlignBegin Type="Time" Key="3449" RefId="魯僖公三十三年十二月" Term="魯僖公三十三年十二月"/>晉人、陳人、鄭人伐許。<AlignEnd Key="3449"/>
<AlignBegin Type="Time" Key="3450" RefId="魯僖公三十三年十二月" Term="魯僖公三十三年十二月"/>莒弒其君庶其。稱國以弒何？稱國以弒者，眾弒君之辭。<AlignEnd Key="3450"/>
</doc_content>
</document>
<document filename="ChunQiuGongYangZhuan_00097">
<corpus>春秋公羊傳</corpus>
<title>魯文公元年</title>
<doc_content>
<AlignBegin Type="Time" Key="3451" RefId="魯文公元年正月" Term="魯文公元年正月"/>元年春，王正月，公即位。<AlignEnd Key="3451"/>
<AlignBegin Type="Time" Key="3452" RefId="魯文公元年二月" Term="魯文公元年二月"/>二月癸亥朔，日有食之。<AlignEnd Key="3452"/>
<AlignBegin Type="Time" Key="3453" RefId="魯文公元年二月" Term="魯文公元年二月"/>天王使叔服來會葬。其言來會葬何？會葬禮也。<AlignEnd Key="3453"/>
<AlignBegin Type="Time" Key="3454" RefId="魯文公元年四月" Term="魯文公元年四月"/>夏，四月丁巳，葬我君僖公。天王使毛伯來錫公命。錫者何？賜也。命者何？加我服也。<AlignEnd Key="3454"/>
<AlignBegin Type="Time" Key="3455" RefId="魯文公元年四月" Term="魯文公元年四月"/>晉侯伐衛。<AlignEnd Key="3455"/>
<AlignBegin Type="Time" Key="3456" RefId="魯文公元年四月" Term="魯文公元年四月"/>叔孫得臣如京師。<AlignEnd Key="3456"/>
<AlignBegin Type="Time" Key="3457" RefId="魯文公元年四月" Term="魯文公元年四月"/>衛人伐晉。<AlignEnd Key="3457"/>
<AlignBegin Type="Time" Key="3458" RefId="魯文公元年七月" Term="魯文公元年七月"/>秋，公孫敖會晉侯于戚。<AlignEnd Key="3458"/>
<AlignBegin Type="Time" Key="3459" RefId="魯文公元年十月" Term="魯文公元年十月"/>冬，十月丁未，楚世子商臣弒其君髡。<AlignEnd Key="3459"/>
<AlignBegin Type="Time" Key="3460" RefId="魯文公元年十月" Term="魯文公元年十月"/>公孫敖如齊。<AlignEnd Key="3460"/>
</doc_content>
</document>
<document filename="ChunQiuGongYangZhuan_00098">
<corpus>春秋公羊傳</corpus>
<title>魯文公二年</title>
<doc_content>
<AlignBegin Type="Time" Key="3461" RefId="魯文公二年二月" Term="魯文公二年二月"/>二年春，王二月甲子，晉侯及秦師戰于彭衙，秦師敗績。<AlignEnd Key="3461"/>
<AlignBegin Type="Time" Key="3462" RefId="魯文公二年二月" Term="魯文公二年二月"/>丁丑，作僖公主。作僖公主者何？為僖公作主也。主者曷用？虞主用桑，練主用栗。用栗者，藏主也。作僖公主，何以書？譏。何譏爾？不時也。其不時奈何？欲久喪而後不能也。<AlignEnd Key="3462"/>
<AlignBegin Type="Time" Key="3463" RefId="魯文公二年三月" Term="魯文公二年三月"/>三月乙巳，及晉處父盟。此晉陽處父也，何以不氏？諱與大夫盟也。<AlignEnd Key="3463"/>
<AlignBegin Type="Time" Key="3464" RefId="魯文公二年六月" Term="魯文公二年六月"/>夏，六月，公孫敖會宋公、陳侯、鄭伯、晉士縠，盟于垂斂。<AlignEnd Key="3464"/>
<AlignBegin Type="Time" Key="3465" RefId="魯文公二年七月" Term="魯文公二年七月"/>自十有二月不雨，至于秋七月。何以書？記異也。大旱以災書，此亦旱也，曷為以異書？大旱之日短而云災，故以災書；此不雨之日長而無災，故以異書也。<AlignEnd Key="3465"/>
<AlignBegin Type="Time" Key="3466" RefId="魯文公二年八月" Term="魯文公二年八月"/>八月丁卯，大事于太廟，躋僖公。大事者何？大祫也。大祫者何？合祭也。其合祭奈何？毀廟之主，陳于太祖；未毀廟之主皆升，合食于太祖，五年而再殷祭。躋者何？升也。何言乎升僖公？譏。何譏爾？逆祀也。其逆祀奈何？先禰而後祖也。<AlignEnd Key="3466"/>
<AlignBegin Type="Time" Key="3467" RefId="魯文公二年十月" Term="魯文公二年十月"/>冬，晉人、宋人、陳人、鄭人伐秦。<AlignEnd Key="3467"/>
<AlignBegin Type="Time" Key="3468" RefId="魯文公二年十月" Term="魯文公二年十月"/>公子遂如齊納幣。納幣不書，此何以書？譏。何譏爾？譏喪娶也。娶在三年之外，則何譏乎喪娶？三年之內不圖婚。吉禘于莊公，譏。然則曷為不於祭焉譏？三年之恩疾矣，非虛加之也，以人心為皆有之。以人心為皆有之，則曷為獨於娶焉譏？娶者，大吉也，非常吉也。其為吉者主於己，以為有人心焉者，則宜於此焉變矣！<AlignEnd Key="3468"/>
</doc_content>
</document>
<document filename="ChunQiuGongYangZhuan_00099">
<corpus>春秋公羊傳</corpus>
<title>魯文公三年</title>
<doc_content>
<AlignBegin Type="Time" Key="3469" RefId="魯文公三年正月" Term="魯文公三年正月"/>三年春，王正月，叔孫得臣會晉人、宋人、陳人、衛人、鄭人伐沈，沈潰。<AlignEnd Key="3469"/>
<AlignBegin Type="Time" Key="3470" RefId="魯文公三年五月" Term="魯文公三年五月"/>夏，五月，王子虎卒。王子虎者何？天子之大夫也。外大夫不卒，此何以卒？新使乎我也。<AlignEnd Key="3470"/>
<AlignBegin Type="Time" Key="3471" RefId="魯文公三年五月" Term="魯文公三年五月"/>秦人伐晉。<AlignEnd Key="3471"/>
<AlignBegin Type="Time" Key="3472" RefId="魯文公三年七月" Term="魯文公三年七月"/>秋，楚人圍江。<AlignEnd Key="3472"/>
<AlignBegin Type="Time" Key="3473" RefId="魯文公三年七月" Term="魯文公三年七月"/>雨螽于宋。雨螽者何？死而墜也。何以書？記異也。外異不書，此何以書？為王者之後記異也。<AlignEnd Key="3473"/>
<AlignBegin Type="Time" Key="3474" RefId="魯文公三年十月" Term="魯文公三年十月"/>冬，公如晉。<AlignEnd Key="3474"/>
<AlignBegin Type="Time" Key="3475" RefId="魯文公三年十二月" Term="魯文公三年十二月"/>十有二月己巳，公及晉侯盟。<AlignEnd Key="3475"/>
<AlignBegin Type="Time" Key="3476" RefId="魯文公三年十二月" Term="魯文公三年十二月"/>晉陽處父帥師伐楚救江。此伐楚也，其言救江何？為諼也。其為諼奈何？伐楚為救江也。<AlignEnd Key="3476"/>
</doc_content>
</document>
<document filename="ChunQiuGongYangZhuan_00100">
<corpus>春秋公羊傳</corpus>
<title>魯文公四年</title>
<doc_content>
<AlignBegin Type="Time" Key="3477" RefId="魯文公四年正月" Term="魯文公四年正月"/>四年春，公至自晉。<AlignEnd Key="3477"/>
<AlignBegin Type="Time" Key="3478" RefId="魯文公四年四月" Term="魯文公四年四月"/>夏，逆婦姜于齊。其謂之逆婦姜于齊何？略之也。高子曰：「娶乎大夫者，略之也。」<AlignEnd Key="3478"/>
<AlignBegin Type="Time" Key="3479" RefId="魯文公四年四月" Term="魯文公四年四月"/>狄侵齊。<AlignEnd Key="3479"/>
<AlignBegin Type="Time" Key="3480" RefId="魯文公四年七月" Term="魯文公四年七月"/>秋，楚人滅江。<AlignEnd Key="3480"/>
<AlignBegin Type="Time" Key="3481" RefId="魯文公四年七月" Term="魯文公四年七月"/>晉侯伐秦。<AlignEnd Key="3481"/>
<AlignBegin Type="Time" Key="3482" RefId="魯文公四年七月" Term="魯文公四年七月"/>衛侯使甯俞來聘。<AlignEnd Key="3482"/>
<AlignBegin Type="Time" Key="3483" RefId="魯文公四年十一月" Term="魯文公四年十一月"/>冬，十有一月壬寅，夫人風氏薨。<AlignEnd Key="3483"/>
</doc_content>
</document>
<document filename="ChunQiuGongYangZhuan_00101">
<corpus>春秋公羊傳</corpus>
<title>魯文公五年</title>
<doc_content>
<AlignBegin Type="Time" Key="3484" RefId="魯文公五年正月" Term="魯文公五年正月"/>五年春，王正月，王使榮叔歸含且赗。含者何？口實也。其言歸含且赗何？兼之。兼之非禮也。<AlignEnd Key="3484"/>
<AlignBegin Type="Time" Key="3485" RefId="魯文公五年三月" Term="魯文公五年三月"/>三月辛亥，葬我小君成風。成風者何？僖公之母也。<AlignEnd Key="3485"/>
<AlignBegin Type="Time" Key="3486" RefId="魯文公五年三月" Term="魯文公五年三月"/>王使召伯來會葬。<AlignEnd Key="3486"/>
<AlignBegin Type="Time" Key="3487" RefId="魯文公五年四月" Term="魯文公五年四月"/>夏，公孫敖如晉。<AlignEnd Key="3487"/>
<AlignBegin Type="Time" Key="3488" RefId="魯文公五年四月" Term="魯文公五年四月"/>秦人入鄀。<AlignEnd Key="3488"/>
<AlignBegin Type="Time" Key="3489" RefId="魯文公五年七月" Term="魯文公五年七月"/>秋，楚人滅六。<AlignEnd Key="3489"/>
<AlignBegin Type="Time" Key="3490" RefId="魯文公五年十月" Term="魯文公五年十月"/>冬，十月甲申，許男業卒。<AlignEnd Key="3490"/>
</doc_content>
</document>
<document filename="ChunQiuGongYangZhuan_00102">
<corpus>春秋公羊傳</corpus>
<title>魯文公六年</title>
<doc_content>
<AlignBegin Type="Time" Key="3491" RefId="魯文公六年正月" Term="魯文公六年正月"/>六年春，葬許僖公。<AlignEnd Key="3491"/>
<AlignBegin Type="Time" Key="3492" RefId="魯文公六年四月" Term="魯文公六年四月"/>夏，季孫行父如陳。<AlignEnd Key="3492"/>
<AlignBegin Type="Time" Key="3493" RefId="魯文公六年七月" Term="魯文公六年七月"/>秋，季孫行父如晉。<AlignEnd Key="3493"/>
<AlignBegin Type="Time" Key="3494" RefId="魯文公六年八月" Term="魯文公六年八月"/>八月乙亥，晉侯讙卒。<AlignEnd Key="3494"/>
<AlignBegin Type="Time" Key="3495" RefId="魯文公六年十月" Term="魯文公六年十月"/>冬，十月，公子遂如晉。<AlignEnd Key="3495"/>
<AlignBegin Type="Time" Key="3496" RefId="魯文公六年十月" Term="魯文公六年十月"/>葬晉襄公。<AlignEnd Key="3496"/>
<AlignBegin Type="Time" Key="3497" RefId="魯文公六年十月" Term="魯文公六年十月"/>晉殺其大夫陽處父，晉狐射姑出奔狄。晉殺其大夫陽處父，則狐射姑曷為出奔？射姑殺也。射姑殺則其稱國以殺何？君漏言也。其漏言奈何？君將使射姑將。陽處父諫曰：「射姑民眾不說，不可使將。」於是廢將。陽處父出，射姑入。君謂射姑曰：「陽處父言曰：『射姑民眾不說，不可使將。』」射姑怒，出刺陽處父於朝而走。<AlignEnd Key="3497"/>
<AlignBegin Type="Time" Key="3498" RefId="魯文公六年十月" Term="魯文公六年十月"/>閏月不告月，猶朝于廟。不告月者何？不告朔也。曷為不告朔？天無是月也。閏月矣，何以謂之天無是月？是月非常月也。猶者何？通可以已也。<AlignEnd Key="3498"/>
</doc_content>
</document>
<document filename="ChunQiuGongYangZhuan_00103">
<corpus>春秋公羊傳</corpus>
<title>魯文公七年</title>
<doc_content>
<AlignBegin Type="Time" Key="3499" RefId="魯文公七年正月" Term="魯文公七年正月"/>七年春，公伐邾婁。<AlignEnd Key="3499"/>
<AlignBegin Type="Time" Key="3500" RefId="魯文公七年三月" Term="魯文公七年三月"/>三月甲戌，取須朐。取邑不日，此何以日？內辭也，使若他人然。<AlignEnd Key="3500"/>
<AlignBegin Type="Time" Key="3501" RefId="魯文公七年三月" Term="魯文公七年三月"/>遂城郚。<AlignEnd Key="3501"/>
<AlignBegin Type="Time" Key="3502" RefId="魯文公七年四月" Term="魯文公七年四月"/>夏，四月，宋公王臣卒。<AlignEnd Key="3502"/>
<AlignBegin Type="Time" Key="3503" RefId="魯文公七年四月" Term="魯文公七年四月"/>宋人殺其大夫。何以不名？宋三世無大夫，三世內娶也。<AlignEnd Key="3503"/>
<AlignBegin Type="Time" Key="3504" RefId="魯文公七年四月" Term="魯文公七年四月"/>戊子，晉人及秦人戰于令狐，晉先眛以師奔秦。此偏戰也，何以不言師敗績？敵也。此晉先眛也，其稱人何？貶。曷為貶？外也。其外奈何？以師外也。何以不言出？遂在外也。<AlignEnd Key="3504"/>
<AlignBegin Type="Time" Key="3505" RefId="魯文公七年四月" Term="魯文公七年四月"/>狄侵我西鄙。<AlignEnd Key="3505"/>
<AlignBegin Type="Time" Key="3506" RefId="魯文公七年八月" Term="魯文公七年八月"/>秋，八月，公會諸侯、晉大夫，盟于扈。諸侯何以不序？大夫何以不名？公失序也。公失序奈何？諸侯不可使與公盟，眣晉大夫使與公盟也。<AlignEnd Key="3506"/>
<AlignBegin Type="Time" Key="3507" RefId="魯文公七年十月" Term="魯文公七年十月"/>冬，徐伐莒。公孫敖如莒蒞盟。<AlignEnd Key="3507"/>
</doc_content>
</document>
<document filename="ChunQiuGongYangZhuan_00104">
<corpus>春秋公羊傳</corpus>
<title>魯文公八年</title>
<doc_content>
<AlignBegin Type="Time" Key="3508" RefId="魯文公八年正月" Term="魯文公八年正月"/>八年春，王正月。<AlignEnd Key="3508"/>
<AlignBegin Type="Time" Key="3509" RefId="魯文公八年四月" Term="魯文公八年四月"/>夏，四月。<AlignEnd Key="3509"/>
<AlignBegin Type="Time" Key="3510" RefId="魯文公八年八月" Term="魯文公八年八月"/>秋，八月戊申，天王崩。<AlignEnd Key="3510"/>
<AlignBegin Type="Time" Key="3511" RefId="魯文公八年十月" Term="魯文公八年十月"/>冬，十月壬午，公子遂會晉趙盾，盟于衡雍。<AlignEnd Key="3511"/>
<AlignBegin Type="Time" Key="3512" RefId="魯文公八年十月" Term="魯文公八年十月"/>乙酉，公子遂會伊雒戎，盟于暴。<AlignEnd Key="3512"/>
<AlignBegin Type="Time" Key="3513" RefId="魯文公八年十月" Term="魯文公八年十月"/>公孫敖如京師，不至復；丙戌，奔莒。不至復者何？不至復者，內辭也，不可使往也。不可使往，則其言如京師何？遂公意也。何以不言出？遂在外也。<AlignEnd Key="3513"/>
<AlignBegin Type="Time" Key="3514" RefId="魯文公八年十月" Term="魯文公八年十月"/>螽。<AlignEnd Key="3514"/>
<AlignBegin Type="Time" Key="3515" RefId="魯文公八年十月" Term="魯文公八年十月"/>宋人殺其大夫司馬；宋司城來奔。司馬者何？司城者何？皆官舉也。曷為皆官舉？宋三世無大夫，三世內娶也。<AlignEnd Key="3515"/>
</doc_content>
</document>
<document filename="ChunQiuGongYangZhuan_00105">
<corpus>春秋公羊傳</corpus>
<title>魯文公九年</title>
<doc_content>
<AlignBegin Type="Time" Key="3516" RefId="魯文公九年正月" Term="魯文公九年正月"/>九年春，毛伯來求金。毛伯者何？天子之大夫也。何以不稱使？當喪未君也。逾年矣，何以謂之未君？即位矣，而未稱王也。未稱王，何以知其即位？以諸侯之逾年即位，亦知天子之逾年即位也。以天子三年然後稱王，亦知諸侯於其封內三年稱子也。逾年稱公矣，則曷為於其封內三年稱子？緣民臣之心，不可一日無君；緣終始之義，一年不二君，不可曠年無君；緣孝子之心，則三年不忍當也。毛伯來求金，何以書？譏。何譏爾？王者無求，求金非禮也。然則是王者與？曰：非也。非王者則曷為謂之王者？王者無求，曰：是子也。繼文王之體，守文王之法度，文王之法無求而求，故譏之也。<AlignEnd Key="3516"/>
<AlignBegin Type="Time" Key="3517" RefId="魯文公九年正月" Term="魯文公九年正月"/>夫人姜氏如齊。<AlignEnd Key="3517"/>
<AlignBegin Type="Time" Key="3518" RefId="魯文公九年二月" Term="魯文公九年二月"/>二月，叔孫得臣如京師。<AlignEnd Key="3518"/>
<AlignBegin Type="Time" Key="3519" RefId="魯文公九年二月" Term="魯文公九年二月"/>辛丑，葬襄王。王者不書葬，此何以書？不及時書，過時書，我有往者則書。<AlignEnd Key="3519"/>
<AlignBegin Type="Time" Key="3520" RefId="魯文公九年二月" Term="魯文公九年二月"/>晉人殺其大夫先都。<AlignEnd Key="3520"/>
<AlignBegin Type="Time" Key="3521" RefId="魯文公九年三月" Term="魯文公九年三月"/>三月，夫人姜氏至自齊。<AlignEnd Key="3521"/>
<AlignBegin Type="Time" Key="3522" RefId="魯文公九年三月" Term="魯文公九年三月"/>晉人殺其大夫士眛及箕鄭父。<AlignEnd Key="3522"/>
<AlignBegin Type="Time" Key="3523" RefId="魯文公九年三月" Term="魯文公九年三月"/>楚人伐鄭。<AlignEnd Key="3523"/>
<AlignBegin Type="Time" Key="3524" RefId="魯文公九年三月" Term="魯文公九年三月"/>公子遂會晉人、宋人、衛人、許人救鄭。<AlignEnd Key="3524"/>
<AlignBegin Type="Time" Key="3525" RefId="魯文公九年四月" Term="魯文公九年四月"/>夏，狄侵齊。<AlignEnd Key="3525"/>
<AlignBegin Type="Time" Key="3526" RefId="魯文公九年八月" Term="魯文公九年八月"/>秋，八月，曹伯襄卒。<AlignEnd Key="3526"/>
<AlignBegin Type="Time" Key="3527" RefId="魯文公九年九月" Term="魯文公九年九月"/>九月癸酉，地震。地震者何？動地也。何以書？記異也。<AlignEnd Key="3527"/>
<AlignBegin Type="Time" Key="3528" RefId="魯文公九年十月" Term="魯文公九年十月"/>冬，楚子使椒來聘。椒者何？楚大夫也。楚無大夫，此何以書？始有大夫也。始有大夫，則何以不氏？許夷狄者不一而足也。<AlignEnd Key="3528"/>
<AlignBegin Type="Time" Key="3529" RefId="魯文公九年十月" Term="魯文公九年十月"/>秦人來歸僖公成風之襚。其言僖公成風何？兼之。兼之非禮也。曷為不言及成風？成風尊也。<AlignEnd Key="3529"/>
<AlignBegin Type="Time" Key="3530" RefId="魯文公九年十月" Term="魯文公九年十月"/>葬曹共公。<AlignEnd Key="3530"/>
</doc_content>
</document>
<document filename="ChunQiuGongYangZhuan_00106">
<corpus>春秋公羊傳</corpus>
<title>魯文公十年</title>
<doc_content>
<AlignBegin Type="Time" Key="3531" RefId="魯文公十年三月" Term="魯文公十年三月"/>十年春，王三月辛卯，臧孫辰卒。<AlignEnd Key="3531"/>
<AlignBegin Type="Time" Key="3532" RefId="魯文公十年四月" Term="魯文公十年四月"/>夏，秦伐晉。<AlignEnd Key="3532"/>
<AlignBegin Type="Time" Key="3533" RefId="魯文公十年四月" Term="魯文公十年四月"/>楚殺其大夫宜申。<AlignEnd Key="3533"/>
<AlignBegin Type="Time" Key="3534" RefId="魯文公十年七月" Term="魯文公十年七月"/>自正月不雨，至于秋七月。<AlignEnd Key="3534"/>
<AlignBegin Type="Time" Key="3535" RefId="魯文公十年七月" Term="魯文公十年七月"/>及蘇子盟于女栗。<AlignEnd Key="3535"/>
<AlignBegin Type="Time" Key="3536" RefId="魯文公十年十月" Term="魯文公十年十月"/>冬，狄侵宋。<AlignEnd Key="3536"/>
<AlignBegin Type="Time" Key="3537" RefId="魯文公十年十月" Term="魯文公十年十月"/>楚子、蔡侯次于屈貉。<AlignEnd Key="3537"/>
</doc_content>
</document>
<document filename="ChunQiuGongYangZhuan_00107">
<corpus>春秋公羊傳</corpus>
<title>魯文公十一年</title>
<doc_content>
<AlignBegin Type="Time" Key="3538" RefId="魯文公十一年正月" Term="魯文公十一年正月"/>十有一年春，楚子伐圈。<AlignEnd Key="3538"/>
<AlignBegin Type="Time" Key="3539" RefId="魯文公十一年四月" Term="魯文公十一年四月"/>夏，叔彭生會晉郤缺于承匡。<AlignEnd Key="3539"/>
<AlignBegin Type="Time" Key="3540" RefId="魯文公十一年七月" Term="魯文公十一年七月"/>秋，曹伯來朝。<AlignEnd Key="3540"/>
<AlignBegin Type="Time" Key="3541" RefId="魯文公十一年七月" Term="魯文公十一年七月"/>公子遂如宋。<AlignEnd Key="3541"/>
<AlignBegin Type="Time" Key="3542" RefId="魯文公十一年七月" Term="魯文公十一年七月"/>狄侵齊。<AlignEnd Key="3542"/>
<AlignBegin Type="Time" Key="3543" RefId="魯文公十一年十月" Term="魯文公十一年十月"/>冬，十月甲午，叔孫得臣敗狄于鹹。狄者何？長狄也。兄弟三人，一者之齊，一者之魯，一者之晉。其之齊者，王子成父殺之；其之魯者，叔孫得臣殺之；則未知其之晉者也。其言敗何？大之也。其日何？大之也。其地何？大之也。何以書？記異也。<AlignEnd Key="3543"/>
</doc_content>
</document>
<document filename="ChunQiuGongYangZhuan_00108">
<corpus>春秋公羊傳</corpus>
<title>魯文公十二年</title>
<doc_content>
<AlignBegin Type="Time" Key="3544" RefId="魯文公十二年正月" Term="魯文公十二年正月"/>十有二年春，王正月，盛伯來奔。盛伯者何？失地之君也。何以不名？兄弟辭也。<AlignEnd Key="3544"/>
<AlignBegin Type="Time" Key="3545" RefId="魯文公十二年正月" Term="魯文公十二年正月"/>杞伯來朝。<AlignEnd Key="3545"/>
<AlignBegin Type="Time" Key="3546" RefId="魯文公十二年二月" Term="魯文公十二年二月"/>二月庚子，子叔姬卒。此未適人，何以卒？許嫁矣。婦人許嫁，字而笄之，死則以成人之喪治之。其稱子何？貴也。其貴奈何？母弟也。<AlignEnd Key="3546"/>
<AlignBegin Type="Time" Key="3547" RefId="魯文公十二年四月" Term="魯文公十二年四月"/>夏，楚人圍巢。<AlignEnd Key="3547"/>
<AlignBegin Type="Time" Key="3548" RefId="魯文公十二年七月" Term="魯文公十二年七月"/>秋，滕子來朝。<AlignEnd Key="3548"/>
<AlignBegin Type="Time" Key="3549" RefId="魯文公十二年七月" Term="魯文公十二年七月"/>秦伯使遂來聘。遂者何？秦大夫也。秦無大夫，此何以書？賢繆公也。何賢乎繆公？以為能變也。其為能變奈何？惟諓諓善竫言。俾君子易怠，而況乎我多有之，惟一介斷斷焉無他技。其心休休，能有容，是難也。<AlignEnd Key="3549"/>
<AlignBegin Type="Time" Key="3550" RefId="魯文公十二年十二月" Term="魯文公十二年十二月"/>冬，十有二月戊午，晉人、秦人戰于河曲。此偏戰也，何以不言師敗績？敵也。曷為以水地？河曲疏矣，河千里而一曲也。<AlignEnd Key="3550"/>
<AlignBegin Type="Time" Key="3551" RefId="魯文公十二年十二月" Term="魯文公十二年十二月"/>季孫行父帥師，城諸及運。<AlignEnd Key="3551"/>
</doc_content>
</document>
<document filename="ChunQiuGongYangZhuan_00109">
<corpus>春秋公羊傳</corpus>
<title>魯文公十三年</title>
<doc_content>
<AlignBegin Type="Time" Key="3552" RefId="魯文公十三年正月" Term="魯文公十三年正月"/>十有三年春，王正月。<AlignEnd Key="3552"/>
<AlignBegin Type="Time" Key="3553" RefId="魯文公十三年五月" Term="魯文公十三年五月"/>夏，五月壬午，陳侯朔卒。<AlignEnd Key="3553"/>
<AlignBegin Type="Time" Key="3554" RefId="魯文公十三年五月" Term="魯文公十三年五月"/>邾婁子蘧蒢卒。<AlignEnd Key="3554"/>
<AlignBegin Type="Time" Key="3555" RefId="魯文公十三年七月" Term="魯文公十三年七月"/>自正月不雨，至于秋七月。<AlignEnd Key="3555"/>
<AlignBegin Type="Time" Key="3556" RefId="魯文公十三年七月" Term="魯文公十三年七月"/>大世室屋壞。世室者何？魯公之廟也。周公稱太廟，魯公稱世室，群公稱宮。此魯公之廟也，曷為謂之世室？世室，猶世室也，世世不毀也。周公何以稱太廟于魯？封魯公以為周公也。周公拜乎前，魯公拜乎後。曰：生以養周公，死以為周公主。然則周公之魯乎？曰：不之魯也，封魯公以為周公主。然則周公曷為不之魯？欲天下之一乎周也。魯祭周公，何以為牲？周公用白牡，魯公用騂犅，群公不毛。魯祭周公，何以為盛？周公盛，魯公燾，群公廩。世室屋壞，何以書？譏。何譏爾？久不修也。<AlignEnd Key="3556"/>
<AlignBegin Type="Time" Key="3557" RefId="魯文公十三年十月" Term="魯文公十三年十月"/>冬，公如晉。<AlignEnd Key="3557"/>
<AlignBegin Type="Time" Key="3558" RefId="魯文公十三年十月" Term="魯文公十三年十月"/>衛侯會于沓。<AlignEnd Key="3558"/>
<AlignBegin Type="Time" Key="3559" RefId="魯文公十三年十月" Term="魯文公十三年十月"/>狄侵衛。<AlignEnd Key="3559"/>
<AlignBegin Type="Time" Key="3560" RefId="魯文公十三年十二月" Term="魯文公十三年十二月"/>十有二月己丑，公及晉侯盟，還自晉。<AlignEnd Key="3560"/>
<AlignBegin Type="Time" Key="3561" RefId="魯文公十三年十二月" Term="魯文公十三年十二月"/>鄭伯會公于斐。還者何？善辭也。何善爾？往黨，衛侯會公于沓，至得與晉侯盟。反黨，鄭伯會公于斐，故善之也。<AlignEnd Key="3561"/>
</doc_content>
</document>
<document filename="ChunQiuGongYangZhuan_00110">
<corpus>春秋公羊傳</corpus>
<title>魯文公十四年</title>
<doc_content>
<AlignBegin Type="Time" Key="3562" RefId="魯文公十四年正月" Term="魯文公十四年正月"/>十有四年春，王正月，公至自晉。<AlignEnd Key="3562"/>
<AlignBegin Type="Time" Key="3563" RefId="魯文公十四年正月" Term="魯文公十四年正月"/>邾婁人伐我南鄙。<AlignEnd Key="3563"/>
<AlignBegin Type="Time" Key="3564" RefId="魯文公十四年正月" Term="魯文公十四年正月"/>叔彭生帥師伐邾婁。<AlignEnd Key="3564"/>
<AlignBegin Type="Time" Key="3565" RefId="魯文公十四年五月" Term="魯文公十四年五月"/>夏，五月乙亥，齊侯潘卒。<AlignEnd Key="3565"/>
<AlignBegin Type="Time" Key="3566" RefId="魯文公十四年六月" Term="魯文公十四年六月"/>六月，公會宋公、陳侯、衛侯、鄭伯、許男、曹伯、晉趙盾。<AlignEnd Key="3566"/>
<AlignBegin Type="Time" Key="3567" RefId="魯文公十四年六月" Term="魯文公十四年六月"/>癸酉，同盟于新城。<AlignEnd Key="3567"/>
<AlignBegin Type="Time" Key="3568" RefId="魯文公十四年七月" Term="魯文公十四年七月"/>秋，七月，有星孛入于北斗。孛者何？彗星也。其言入于北斗何？北斗有中也。何以書？記異也。<AlignEnd Key="3568"/>
<AlignBegin Type="Time" Key="3569" RefId="魯文公十四年七月" Term="魯文公十四年七月"/>公至自會。<AlignEnd Key="3569"/>
<AlignBegin Type="Time" Key="3570" RefId="魯文公十四年七月" Term="魯文公十四年七月"/>晉人納接菑于邾婁，弗克納。納者何？入辭也。其言弗克納何？大其弗克納也。何大乎其弗克納？晉郤缺帥師，革車八百乘，以納接菑于邾婁，力沛若有餘而納之。邾婁人言曰：「接菑，晉出也；貜且，齊出也。子以其指，則接菑也四，貜且也六。子以大國壓之，則未知齊、晉孰有之也，貴則皆貴矣。雖然，貜且也長。」郤缺曰：「非吾力不能納也，義實不爾克也。」引師而去之，故君子大其弗克納也。此晉郤缺也，其稱人何？貶。曷為貶？不與大夫專廢置君也。曷為不與？實與而文不與。文曷為不與？大夫之義，不得專廢置君也。<AlignEnd Key="3570"/>
<AlignBegin Type="Time" Key="3571" RefId="魯文公十四年九月" Term="魯文公十四年九月"/>九月甲申，公孫敖卒于齊。<AlignEnd Key="3571"/>
<AlignBegin Type="Time" Key="3572" RefId="魯文公十四年九月" Term="魯文公十四年九月"/>齊公子商人弒其君舍。此未逾年之君也，其言弒其君舍何？己立之，己殺之，成死者而賤生者也。<AlignEnd Key="3572"/>
<AlignBegin Type="Time" Key="3573" RefId="魯文公十四年九月" Term="魯文公十四年九月"/>宋子哀來奔。宋子哀者何？無聞焉爾。<AlignEnd Key="3573"/>
<AlignBegin Type="Time" Key="3574" RefId="魯文公十四年十月" Term="魯文公十四年十月"/>冬，單伯如齊。<AlignEnd Key="3574"/>
<AlignBegin Type="Time" Key="3575" RefId="魯文公十四年十月" Term="魯文公十四年十月"/>齊人執單伯，齊人執子叔姬。執者曷為或稱行人？或不稱行人？稱行人而執者，以其事執也；不稱行人而執者，以己執也。單伯之罪何？道淫也。惡乎淫？淫乎子叔姬。然則曷為不言齊人執單伯及子叔姬？內辭也，使若異罪然。<AlignEnd Key="3575"/>
</doc_content>
</document>
<document filename="ChunQiuGongYangZhuan_00111">
<corpus>春秋公羊傳</corpus>
<title>魯文公十五年</title>
<doc_content>
<AlignBegin Type="Time" Key="3576" RefId="魯文公十五年正月" Term="魯文公十五年正月"/>十有五年春，季孫行父如晉。<AlignEnd Key="3576"/>
<AlignBegin Type="Time" Key="3577" RefId="魯文公十五年三月" Term="魯文公十五年三月"/>三月，宋司馬華孫來盟。<AlignEnd Key="3577"/>
<AlignBegin Type="Time" Key="3578" RefId="魯文公十五年四月" Term="魯文公十五年四月"/>夏，曹伯來朝。<AlignEnd Key="3578"/>
<AlignBegin Type="Time" Key="3579" RefId="魯文公十五年四月" Term="魯文公十五年四月"/>齊人歸公孫敖之喪。何以不言來？內辭也。脅我而歸之，筍將而來也。<AlignEnd Key="3579"/>
<AlignBegin Type="Time" Key="3580" RefId="魯文公十五年六月" Term="魯文公十五年六月"/>六月辛丑朔，日有食之，鼓用牲于社。<AlignEnd Key="3580"/>
<AlignBegin Type="Time" Key="3581" RefId="魯文公十五年六月" Term="魯文公十五年六月"/>單伯至自齊。<AlignEnd Key="3581"/>
<AlignBegin Type="Time" Key="3582" RefId="魯文公十五年六月" Term="魯文公十五年六月"/>晉郤缺帥師伐蔡；戊申，入蔡。入不言伐，此其言伐何？至之日也。其日何？至之日也。<AlignEnd Key="3582"/>
<AlignBegin Type="Time" Key="3583" RefId="魯文公十五年七月" Term="魯文公十五年七月"/>秋，齊人侵我西鄙。<AlignEnd Key="3583"/>
<AlignBegin Type="Time" Key="3584" RefId="魯文公十五年七月" Term="魯文公十五年七月"/>季孫行父如晉。<AlignEnd Key="3584"/>
<AlignBegin Type="Time" Key="3585" RefId="魯文公十五年十一月" Term="魯文公十五年十一月"/>冬，十有一月，諸侯盟于扈。<AlignEnd Key="3585"/>
<AlignBegin Type="Time" Key="3586" RefId="魯文公十五年十二月" Term="魯文公十五年十二月"/>十有二月，齊人來歸子叔姬。其言來何？閔之也。此有罪，何閔爾？父母之於子，雖有罪，猶若其不欲服罪然。<AlignEnd Key="3586"/>
<AlignBegin Type="Time" Key="3587" RefId="魯文公十五年十二月" Term="魯文公十五年十二月"/>齊侯侵我西鄙，遂伐曹，入其郛。郛者何？恢郭也。入郛書乎？曰：不書。入郛不書，此何以書？動我也。動我者何？內辭也。其實我動焉爾。<AlignEnd Key="3587"/>
</doc_content>
</document>
<document filename="ChunQiuGongYangZhuan_00112">
<corpus>春秋公羊傳</corpus>
<title>魯文公十六年</title>
<doc_content>
<AlignBegin Type="Time" Key="3588" RefId="魯文公十六年正月" Term="魯文公十六年正月"/>十有六年春，季孫行父會齊侯于陽穀，齊侯弗及盟。其言弗及盟何？不見與盟也。<AlignEnd Key="3588"/>
<AlignBegin Type="Time" Key="3589" RefId="魯文公十六年五月" Term="魯文公十六年五月"/>夏，五月，公四不視朔。公曷為四不視朔？公有疾也。何言乎公有疾不視朔？自是公無疾，不視朔也。然則曷為不言「公無疾不視朔」？有疾猶可言也，無疾不可言也。<AlignEnd Key="3589"/>
<AlignBegin Type="Time" Key="3590" RefId="魯文公十六年六月" Term="魯文公十六年六月"/>六月戊辰，公子遂及齊侯盟于犀丘。<AlignEnd Key="3590"/>
<AlignBegin Type="Time" Key="3591" RefId="魯文公十六年八月" Term="魯文公十六年八月"/>秋，八月辛未，夫人姜氏薨。<AlignEnd Key="3591"/>
<AlignBegin Type="Time" Key="3592" RefId="魯文公十六年八月" Term="魯文公十六年八月"/>毀泉臺。泉臺者何？郎臺也。郎臺則曷為謂之泉臺？未成為郎臺，既成為泉臺。毀泉臺，何以書？譏。何譏爾？筑之譏，毀之譏。先祖為之，己毀之，不如勿居而已矣！<AlignEnd Key="3592"/>
<AlignBegin Type="Time" Key="3593" RefId="魯文公十六年八月" Term="魯文公十六年八月"/>楚人、秦人、巴人滅庸。<AlignEnd Key="3593"/>
<AlignBegin Type="Time" Key="3594" RefId="魯文公十六年十一月" Term="魯文公十六年十一月"/>冬，十有一月，宋人弒其君處臼。弒君者曷為或稱名氏？或不稱名氏？大夫弒君稱名氏，賤者窮諸人；大夫相殺稱人，賤者窮諸盜。<AlignEnd Key="3594"/>
</doc_content>
</document>
<document filename="ChunQiuGongYangZhuan_00113">
<corpus>春秋公羊傳</corpus>
<title>魯文公十七年</title>
<doc_content>
<AlignBegin Type="Time" Key="3595" RefId="魯文公十七年正月" Term="魯文公十七年正月"/>十有七年春，晉人、衛人、陳人、鄭人伐宋。<AlignEnd Key="3595"/>
<AlignBegin Type="Time" Key="3596" RefId="魯文公十七年四月" Term="魯文公十七年四月"/>夏，四月癸亥，葬我小君聖姜。聖姜者何？文公之母也。<AlignEnd Key="3596"/>
<AlignBegin Type="Time" Key="3597" RefId="魯文公十七年四月" Term="魯文公十七年四月"/>齊侯伐我西鄙。<AlignEnd Key="3597"/>
<AlignBegin Type="Time" Key="3598" RefId="魯文公十七年六月" Term="魯文公十七年六月"/>六月癸未，公及齊侯盟于穀。<AlignEnd Key="3598"/>
<AlignBegin Type="Time" Key="3599" RefId="魯文公十七年六月" Term="魯文公十七年六月"/>諸侯會于扈。<AlignEnd Key="3599"/>
<AlignBegin Type="Time" Key="3600" RefId="魯文公十七年七月" Term="魯文公十七年七月"/>秋，公至自穀。<AlignEnd Key="3600"/>
<AlignBegin Type="Time" Key="3601" RefId="魯文公十七年十月" Term="魯文公十七年十月"/>冬，公子遂如齊。<AlignEnd Key="3601"/>
</doc_content>
</document>
<document filename="ChunQiuGongYangZhuan_00114">
<corpus>春秋公羊傳</corpus>
<title>魯文公十八年</title>
<doc_content>
<AlignBegin Type="Time" Key="3602" RefId="魯文公十八年二月" Term="魯文公十八年二月"/>十有八年春，王二月丁丑，公薨于臺下。<AlignEnd Key="3602"/>
<AlignBegin Type="Time" Key="3603" RefId="魯文公十八年二月" Term="魯文公十八年二月"/>秦伯罃卒。<AlignEnd Key="3603"/>
<AlignBegin Type="Time" Key="3604" RefId="魯文公十八年五月" Term="魯文公十八年五月"/>夏，五月戊戌，齊人弒其君商人。<AlignEnd Key="3604"/>
<AlignBegin Type="Time" Key="3605" RefId="魯文公十八年六月" Term="魯文公十八年六月"/>六月癸酉，葬我君文公。<AlignEnd Key="3605"/>
<AlignBegin Type="Time" Key="3606" RefId="魯文公十八年七月" Term="魯文公十八年七月"/>秋，公子遂、叔孫得臣如齊。<AlignEnd Key="3606"/>
<AlignBegin Type="Time" Key="3607" RefId="魯文公十八年十月" Term="魯文公十八年十月"/>冬，十月，子卒。子卒者孰謂？謂子赤也。何以不日？隱之也。何隱爾？弒也。弒則何以不日？不忍言也。<AlignEnd Key="3607"/>
<AlignBegin Type="Time" Key="3608" RefId="魯文公十八年十月" Term="魯文公十八年十月"/>夫人姜氏歸于齊。<AlignEnd Key="3608"/>
<AlignBegin Type="Time" Key="3609" RefId="魯文公十八年十月" Term="魯文公十八年十月"/>季孫行父如齊。<AlignEnd Key="3609"/>
</doc_content>
</document>
<document filename="ChunQiuGongYangZhuan_00115">
<corpus>春秋公羊傳</corpus>
<title>魯宣公元年</title>
<doc_content>
<AlignBegin Type="Time" Key="3610" RefId="魯宣公元年正月" Term="魯宣公元年正月"/>元年春，王正月，公即位。繼弒君不言即位，此其言即位何？其意也。<AlignEnd Key="3610"/>
<AlignBegin Type="Time" Key="3611" RefId="魯宣公元年三月" Term="魯宣公元年三月"/>公子遂如齊逆女。三月，遂以夫人婦姜至自齊。遂何以不稱公子？一事而再見者，卒名也。夫人何以不稱姜氏？貶。曷為貶？譏喪娶也。喪娶者公也，則曷為貶夫人？內無貶于公之道也。內無貶于公之道，則曷為貶夫人？夫人與公一體也。其稱婦何？有姑之辭也。<AlignEnd Key="3611"/>
<AlignBegin Type="Time" Key="3612" RefId="魯宣公元年四月" Term="魯宣公元年四月"/>夏，季孫行父如齊。<AlignEnd Key="3612"/>
<AlignBegin Type="Time" Key="3613" RefId="魯宣公元年四月" Term="魯宣公元年四月"/>晉放其大夫胥甲父于衛。放之者何？猶曰無去是云爾。然則何言爾？近正也。此其為近正奈何？古者大夫已去，三年待放。君放之，非也；大夫待放，正也。古者臣有大喪，則君三年不呼其門。已練可以弁冕，服金革之事。君使之，非也；臣行之，禮也。閔子要绖而服事，既而曰：「若此乎！古之道不即人心。」退而致仕。孔子蓋善之也。<AlignEnd Key="3613"/>
<AlignBegin Type="Time" Key="3614" RefId="魯宣公元年四月" Term="魯宣公元年四月"/>公會齊侯于平州。<AlignEnd Key="3614"/>
<AlignBegin Type="Time" Key="3615" RefId="魯宣公元年四月" Term="魯宣公元年四月"/>公子遂如齊。<AlignEnd Key="3615"/>
<AlignBegin Type="Time" Key="3616" RefId="魯宣公元年六月" Term="魯宣公元年六月"/>六月，齊人取濟西田。外取邑不書，此何以書？所以賂齊也。曷為賂齊？為弒子赤之賂也。<AlignEnd Key="3616"/>
<AlignBegin Type="Time" Key="3617" RefId="魯宣公元年七月" Term="魯宣公元年七月"/>秋，邾婁子來朝。<AlignEnd Key="3617"/>
<AlignBegin Type="Time" Key="3618" RefId="魯宣公元年七月" Term="魯宣公元年七月"/>楚子、鄭人侵陳，遂侵宋。<AlignEnd Key="3618"/>
<AlignBegin Type="Time" Key="3619" RefId="魯宣公元年七月" Term="魯宣公元年七月"/>晉趙盾帥師救陳。宋公、陳侯、衛侯、曹伯會晉師于斐林，伐鄭。此晉趙盾之師也，曷為不言趙盾之師？君不會大夫之辭也。<AlignEnd Key="3619"/>
<AlignBegin Type="Time" Key="3620" RefId="魯宣公元年十月" Term="魯宣公元年十月"/>冬，晉趙穿帥師侵柳。柳者何？天子之邑也。曷為不系乎周？不與伐天子也。<AlignEnd Key="3620"/>
<AlignBegin Type="Time" Key="3621" RefId="魯宣公元年十月" Term="魯宣公元年十月"/>晉人、宋人伐鄭。<AlignEnd Key="3621"/>
</doc_content>
</document>
<document filename="ChunQiuGongYangZhuan_00116">
<corpus>春秋公羊傳</corpus>
<title>魯宣公二年</title>
<doc_content>
<AlignBegin Type="Time" Key="3622" RefId="魯宣公二年二月" Term="魯宣公二年二月"/>二年春，王二月壬子，宋華元帥師，及鄭公子歸生帥師，戰于大棘。宋師敗績，獲宋華元。<AlignEnd Key="3622"/>
<AlignBegin Type="Time" Key="3623" RefId="魯宣公二年二月" Term="魯宣公二年二月"/>秦師伐晉。<AlignEnd Key="3623"/>
<AlignBegin Type="Time" Key="3624" RefId="魯宣公二年四月" Term="魯宣公二年四月"/>夏，晉人、宋人、衛人、陳人侵鄭。<AlignEnd Key="3624"/>
<AlignBegin Type="Time" Key="3625" RefId="魯宣公二年九月" Term="魯宣公二年九月"/>秋，九月乙丑，晉趙盾弒其君夷嗥。<AlignEnd Key="3625"/>
<AlignBegin Type="Time" Key="3626" RefId="魯宣公二年十月" Term="魯宣公二年十月"/>冬，十月乙亥，天王崩。<AlignEnd Key="3626"/>
</doc_content>
</document>
<document filename="ChunQiuGongYangZhuan_00117">
<corpus>春秋公羊傳</corpus>
<title>魯宣公三年</title>
<doc_content>
<AlignBegin Type="Time" Key="3627" RefId="魯宣公三年正月" Term="魯宣公三年正月"/>三年春，王正月，郊牛之口傷，改卜牛。牛死，乃不郊，猶三望。其言之何？緩也。曷為不復卜？養牲養二卜。帝牲不吉，則扳稷牲而卜之。帝牲在于滌三月，於稷者唯具是視。郊則曷為必祭稷？王者必以其祖配。王者則曷為必以其祖配？自內出者無匹不行，自外至者無主不止。<AlignEnd Key="3627"/>
<AlignBegin Type="Time" Key="3628" RefId="魯宣公三年正月" Term="魯宣公三年正月"/>葬匡王。<AlignEnd Key="3628"/>
<AlignBegin Type="Time" Key="3629" RefId="魯宣公三年正月" Term="魯宣公三年正月"/>楚子伐賁渾戎。<AlignEnd Key="3629"/>
<AlignBegin Type="Time" Key="3630" RefId="魯宣公三年四月" Term="魯宣公三年四月"/>夏，楚人侵鄭。<AlignEnd Key="3630"/>
<AlignBegin Type="Time" Key="3631" RefId="魯宣公三年七月" Term="魯宣公三年七月"/>秋，赤狄侵齊。<AlignEnd Key="3631"/>
<AlignBegin Type="Time" Key="3632" RefId="魯宣公三年七月" Term="魯宣公三年七月"/>宋師圍曹。<AlignEnd Key="3632"/>
<AlignBegin Type="Time" Key="3633" RefId="魯宣公三年十月" Term="魯宣公三年十月"/>冬，十月丙戌，鄭伯蘭卒。葬鄭繆公。<AlignEnd Key="3633"/>
</doc_content>
</document>
<document filename="ChunQiuGongYangZhuan_00118">
<corpus>春秋公羊傳</corpus>
<title>魯宣公四年</title>
<doc_content>
<AlignBegin Type="Time" Key="3634" RefId="魯宣公四年正月" Term="魯宣公四年正月"/>四年春，王正月，公及齊侯平莒及郯。莒人不肯，公伐莒，取向。此平莒也，其言不肯何？辭取向也。<AlignEnd Key="3634"/>
<AlignBegin Type="Time" Key="3635" RefId="魯宣公四年正月" Term="魯宣公四年正月"/>秦伯稻卒。<AlignEnd Key="3635"/>
<AlignBegin Type="Time" Key="3636" RefId="魯宣公四年六月" Term="魯宣公四年六月"/>夏，六月乙酉，鄭公子歸生弒其君夷。<AlignEnd Key="3636"/>
<AlignBegin Type="Time" Key="3637" RefId="魯宣公四年六月" Term="魯宣公四年六月"/>赤狄侵齊。<AlignEnd Key="3637"/>
<AlignBegin Type="Time" Key="3638" RefId="魯宣公四年七月" Term="魯宣公四年七月"/>秋，公如齊。公至自齊。<AlignEnd Key="3638"/>
<AlignBegin Type="Time" Key="3639" RefId="魯宣公四年十月" Term="魯宣公四年十月"/>冬，楚子伐鄭。<AlignEnd Key="3639"/>
</doc_content>
</document>
<document filename="ChunQiuGongYangZhuan_00119">
<corpus>春秋公羊傳</corpus>
<title>魯宣公五年</title>
<doc_content>
<AlignBegin Type="Time" Key="3640" RefId="魯宣公五年四月" Term="魯宣公五年四月"/>五年春，公如齊。夏，公至自齊。<AlignEnd Key="3640"/>
<AlignBegin Type="Time" Key="3641" RefId="魯宣公五年九月" Term="魯宣公五年九月"/>秋，九月，齊高固來逆子叔姬。<AlignEnd Key="3641"/>
<AlignBegin Type="Time" Key="3642" RefId="魯宣公五年九月" Term="魯宣公五年九月"/>叔孫得臣卒。<AlignEnd Key="3642"/>
<AlignBegin Type="Time" Key="3643" RefId="魯宣公五年十月" Term="魯宣公五年十月"/>冬，齊高固及子叔姬來。何言乎高固之來？言叔姬之來，而不言高固之來則不可。子公羊子曰：「其諸為其雙雙而俱至者與！」<AlignEnd Key="3643"/>
<AlignBegin Type="Time" Key="3644" RefId="魯宣公五年十月" Term="魯宣公五年十月"/>楚人伐鄭。<AlignEnd Key="3644"/>
</doc_content>
</document>
<document filename="ChunQiuGongYangZhuan_00120">
<corpus>春秋公羊傳</corpus>
<title>魯宣公六年</title>
<doc_content>
<AlignBegin Type="Time" Key="3645" RefId="魯宣公六年正月" Term="魯宣公六年正月"/>六年春，晉趙盾、衛孫免侵陳。趙盾弒君，此其復見何？親弒君者趙穿也。親弒君者趙穿，則曷為加之趙盾？不討賊也。何以謂之不討賊？晉史書賊曰：「晉趙盾弒其君夷嗥。」趙盾曰：「天乎！無辜！吾不弒君，誰謂吾弒君者乎？」史曰：「爾為仁為義，人弒爾君，而復國不討賊，此非弒君而何？」趙盾之復國奈何？靈公為無道，使諸大夫皆內朝，然後處乎臺上，引彈而彈之，己趨而辟丸，是樂而已矣。趙盾已朝而出，與諸大夫立於朝，有人荷畚，自閨而出者。趙盾曰：「彼何也？夫畚曷為出乎閨？」呼之不至，曰：「子大夫也，欲視之則就而視之。」趙盾就而視之，則赫然死人也。趙盾曰：「是何也？」曰：「膳宰也，熊蹯不熟，公怒以斗摮而殺之，支解將使我棄之。」趙盾曰：「嘻！」趨而入。靈公望見趙盾，愬而再拜。趙盾逡巡北面再拜稽首，趨而出，靈公心怍焉，欲殺之。於是使勇士某者往殺之，勇士入其大門，則無人門焉者；入其閨，則無人閨焉者；上其堂，則無人焉。俯而窺其戶，方食魚飧。勇士曰：「嘻！子誠仁人也！吾太子之大門，則無人焉；太子之閨，則無人焉；上子之堂，則無人焉；是子之易也。子為晉國重卿而食魚飧，是子之儉也。君將使我殺子，吾不忍殺子也，雖然，吾亦不可復見吾君矣。」遂刎頸而死。靈公聞之怒，滋欲殺之甚，眾莫可使往者。於是伏甲于宮中，召趙盾而食之。趙盾之車右祁彌明者，國之力士也，仡然從乎趙盾而入，放乎堂下而立。趙盾已食，靈公謂盾曰：「吾聞子之劍蓋利劍也，子以示我，吾將觀焉。」趙盾起將進劍，祁彌明自下呼之曰：「盾食飽則出，何故拔劍於君所？」趙盾知之，躇階而走。靈公有周狗，謂之獒，呼獒而屬之，獒亦躇階而從之。祁彌明逆而踆之，絕其頷。趙盾顧曰：「君之獒不若臣之獒也！」然而宮中甲鼓而起，有起干甲中者，抱趙盾而乘之。趙盾顧曰：「吾何以得此于子？」曰：「子某時所食活我于暴桑下者也。」趙盾曰：「子名為誰？」曰：「吾君孰為介？子之乘矣，何問吾名？」趙盾驅而出，眾無留之者。趙穿緣民眾不說，起弒靈公，然後迎趙盾而入，與之立于朝，而立成公黑臀。<AlignEnd Key="3645"/>
<AlignBegin Type="Time" Key="3646" RefId="魯宣公六年四月" Term="魯宣公六年四月"/>夏，四月。<AlignEnd Key="3646"/>
<AlignBegin Type="Time" Key="3647" RefId="魯宣公六年八月" Term="魯宣公六年八月"/>秋，八月，螽。<AlignEnd Key="3647"/>
<AlignBegin Type="Time" Key="3648" RefId="魯宣公六年十月" Term="魯宣公六年十月"/>冬，十月。<AlignEnd Key="3648"/>
</doc_content>
</document>
<document filename="ChunQiuGongYangZhuan_00121">
<corpus>春秋公羊傳</corpus>
<title>魯宣公七年</title>
<doc_content>
<AlignBegin Type="Time" Key="3649" RefId="魯宣公七年正月" Term="魯宣公七年正月"/>七年春，衛侯使孫良夫來盟。<AlignEnd Key="3649"/>
<AlignBegin Type="Time" Key="3650" RefId="魯宣公七年四月" Term="魯宣公七年四月"/>夏，公會齊侯伐萊。<AlignEnd Key="3650"/>
<AlignBegin Type="Time" Key="3651" RefId="魯宣公七年七月" Term="魯宣公七年七月"/>秋，公至自伐萊。<AlignEnd Key="3651"/>
<AlignBegin Type="Time" Key="3652" RefId="魯宣公七年七月" Term="魯宣公七年七月"/>大旱。<AlignEnd Key="3652"/>
<AlignBegin Type="Time" Key="3653" RefId="魯宣公七年十月" Term="魯宣公七年十月"/>冬，公會晉侯、宋公、衛侯、鄭伯、曹伯于黑壤。<AlignEnd Key="3653"/>
</doc_content>
</document>
<document filename="ChunQiuGongYangZhuan_00122">
<corpus>春秋公羊傳</corpus>
<title>魯宣公八年</title>
<doc_content>
<AlignBegin Type="Time" Key="3654" RefId="魯宣公八年正月" Term="魯宣公八年正月"/>八年春，公至自會。<AlignEnd Key="3654"/>
<AlignBegin Type="Time" Key="3655" RefId="魯宣公八年六月" Term="魯宣公八年六月"/>夏，六月，公子遂如齊，至黃乃復。其言至黃乃復何？有疾也。何言乎有疾乃復？譏。何譏爾？大夫以君命出，聞喪徐行而不反。<AlignEnd Key="3655"/>
<AlignBegin Type="Time" Key="3656" RefId="魯宣公八年六月" Term="魯宣公八年六月"/>辛巳，有事于太廟。<AlignEnd Key="3656"/>
<AlignBegin Type="Time" Key="3657" RefId="魯宣公八年六月" Term="魯宣公八年六月"/>仲遂卒于垂。仲遂者何？公子遂也。何以不稱公子？貶。曷為貶？為弒子赤貶。然則曷為不於其弒焉貶？於文則無罪，於子則無年。<AlignEnd Key="3657"/>
<AlignBegin Type="Time" Key="3658" RefId="魯宣公八年六月" Term="魯宣公八年六月"/>壬午，猶繹。<AlignEnd Key="3658"/>
<AlignBegin Type="Time" Key="3659" RefId="魯宣公八年六月" Term="魯宣公八年六月"/>萬入去龠。繹者何？祭之明日也。萬者何？干舞也。龠者何？龠舞也。其言萬入去龠何？去其有聲者，廢其無聲者，存其心焉爾。存其心焉爾者何？知其不可而為之也。猶者何？通可以已也。<AlignEnd Key="3659"/>
<AlignBegin Type="Time" Key="3660" RefId="魯宣公八年六月" Term="魯宣公八年六月"/>戊子，夫人熊氏薨。<AlignEnd Key="3660"/>
<AlignBegin Type="Time" Key="3661" RefId="魯宣公八年六月" Term="魯宣公八年六月"/>晉師、白狄伐秦。<AlignEnd Key="3661"/>
<AlignBegin Type="Time" Key="3662" RefId="魯宣公八年六月" Term="魯宣公八年六月"/>楚人滅舒蓼。<AlignEnd Key="3662"/>
<AlignBegin Type="Time" Key="3663" RefId="魯宣公八年七月" Term="魯宣公八年七月"/>秋，七月甲子，日有食之，既。<AlignEnd Key="3663"/>
<AlignBegin Type="Time" Key="3664" RefId="魯宣公八年十月" Term="魯宣公八年十月"/>冬，十月己丑，葬我小君頃熊。雨不克葬。庚寅，日中而克葬。頃熊者何？宣公之母也。而者何？難也。乃者何？難也。曷為或言而？或言乃？乃難乎而也。<AlignEnd Key="3664"/>
<AlignBegin Type="Time" Key="3665" RefId="魯宣公八年十月" Term="魯宣公八年十月"/>城平陽。<AlignEnd Key="3665"/>
<AlignBegin Type="Time" Key="3666" RefId="魯宣公八年十月" Term="魯宣公八年十月"/>楚師伐陳。<AlignEnd Key="3666"/>
</doc_content>
</document>
<document filename="ChunQiuGongYangZhuan_00123">
<corpus>春秋公羊傳</corpus>
<title>魯宣公九年</title>
<doc_content>
<AlignBegin Type="Time" Key="3667" RefId="魯宣公九年正月" Term="魯宣公九年正月"/>九年春，王正月，公如齊。公至自齊。<AlignEnd Key="3667"/>
<AlignBegin Type="Time" Key="3668" RefId="魯宣公九年四月" Term="魯宣公九年四月"/>夏，仲孫蔑如京師。<AlignEnd Key="3668"/>
<AlignBegin Type="Time" Key="3669" RefId="魯宣公九年四月" Term="魯宣公九年四月"/>齊侯伐萊。<AlignEnd Key="3669"/>
<AlignBegin Type="Time" Key="3670" RefId="魯宣公九年七月" Term="魯宣公九年七月"/>秋，取根牟。根牟者何？邾婁之邑也。曷為不系乎邾婁？諱亟也。<AlignEnd Key="3670"/>
<AlignBegin Type="Time" Key="3671" RefId="魯宣公九年八月" Term="魯宣公九年八月"/>八月，滕子卒。<AlignEnd Key="3671"/>
<AlignBegin Type="Time" Key="3672" RefId="魯宣公九年九月" Term="魯宣公九年九月"/>九月，晉侯、宋公、衛侯、鄭伯、曹伯會于扈。<AlignEnd Key="3672"/>
<AlignBegin Type="Time" Key="3673" RefId="魯宣公九年九月" Term="魯宣公九年九月"/>晉荀林父帥師伐陳。<AlignEnd Key="3673"/>
<AlignBegin Type="Time" Key="3674" RefId="魯宣公九年九月" Term="魯宣公九年九月"/>辛酉，晉侯黑臀卒于扈。扈者何？晉之邑也。諸侯卒其封內不地，此何以地？卒于會，故地也；未出其地，故不言會也。<AlignEnd Key="3674"/>
<AlignBegin Type="Time" Key="3675" RefId="魯宣公九年十月" Term="魯宣公九年十月"/>冬，十月癸酉，衛侯鄭卒。<AlignEnd Key="3675"/>
<AlignBegin Type="Time" Key="3676" RefId="魯宣公九年十月" Term="魯宣公九年十月"/>宋人圍滕。<AlignEnd Key="3676"/>
<AlignBegin Type="Time" Key="3677" RefId="魯宣公九年十月" Term="魯宣公九年十月"/>楚子伐鄭，晉郤缺帥師救鄭。<AlignEnd Key="3677"/>
<AlignBegin Type="Time" Key="3678" RefId="魯宣公九年十月" Term="魯宣公九年十月"/>陳殺其大夫泄冶。<AlignEnd Key="3678"/>
</doc_content>
</document>
<document filename="ChunQiuGongYangZhuan_00124">
<corpus>春秋公羊傳</corpus>
<title>魯宣公十年</title>
<doc_content>
<AlignBegin Type="Time" Key="3679" RefId="魯宣公十年正月" Term="魯宣公十年正月"/>十年春，公如齊。公至自齊。<AlignEnd Key="3679"/>
<AlignBegin Type="Time" Key="3680" RefId="魯宣公十年正月" Term="魯宣公十年正月"/>齊人歸我濟西田。齊已取之矣，其言我何？言我者未絕於我也。曷為未絕于我？齊已言取之矣，其實未之齊也。<AlignEnd Key="3680"/>
<AlignBegin Type="Time" Key="3681" RefId="魯宣公十年四月" Term="魯宣公十年四月"/>夏，四月丙辰，日有食之。<AlignEnd Key="3681"/>
<AlignBegin Type="Time" Key="3682" RefId="魯宣公十年四月" Term="魯宣公十年四月"/>己巳，齊侯元卒。<AlignEnd Key="3682"/>
<AlignBegin Type="Time" Key="3683" RefId="魯宣公十年四月" Term="魯宣公十年四月"/>齊崔氏出奔衛。崔氏者何？齊大夫也。其稱崔氏何？貶。曷為貶？譏世卿，世卿非禮也。<AlignEnd Key="3683"/>
<AlignBegin Type="Time" Key="3684" RefId="魯宣公十年五月" Term="魯宣公十年五月"/>公如齊。五月，公至自齊。<AlignEnd Key="3684"/>
<AlignBegin Type="Time" Key="3685" RefId="魯宣公十年四月" Term="魯宣公十年四月"/>癸巳，陳夏徵舒弒其君平國。<AlignEnd Key="3685"/>
<AlignBegin Type="Time" Key="3686" RefId="魯宣公十年六月" Term="魯宣公十年六月"/>六月，宋師伐滕。<AlignEnd Key="3686"/>
<AlignBegin Type="Time" Key="3687" RefId="魯宣公十年六月" Term="魯宣公十年六月"/>公孫歸父如齊，葬齊惠公。<AlignEnd Key="3687"/>
<AlignBegin Type="Time" Key="3688" RefId="魯宣公十年六月" Term="魯宣公十年六月"/>晉人、宋人、衛人、曹人伐鄭。<AlignEnd Key="3688"/>
<AlignBegin Type="Time" Key="3689" RefId="魯宣公十年七月" Term="魯宣公十年七月"/>秋，天王使王季子來聘。王季子者何？天子之大夫也。其稱王季子何？貴也。其貴奈何？母弟也。<AlignEnd Key="3689"/>
<AlignBegin Type="Time" Key="3690" RefId="魯宣公十年七月" Term="魯宣公十年七月"/>公孫歸父帥師伐邾婁，取蘱。<AlignEnd Key="3690"/>
<AlignBegin Type="Time" Key="3691" RefId="魯宣公十年七月" Term="魯宣公十年七月"/>大水。<AlignEnd Key="3691"/>
<AlignBegin Type="Time" Key="3692" RefId="魯宣公十年七月" Term="魯宣公十年七月"/>季孫行父如齊。<AlignEnd Key="3692"/>
<AlignBegin Type="Time" Key="3693" RefId="魯宣公十年十月" Term="魯宣公十年十月"/>冬，公孫歸父如齊。<AlignEnd Key="3693"/>
<AlignBegin Type="Time" Key="3694" RefId="魯宣公十年十月" Term="魯宣公十年十月"/>齊侯使國佐來聘。<AlignEnd Key="3694"/>
<AlignBegin Type="Time" Key="3695" RefId="魯宣公十年十月" Term="魯宣公十年十月"/>饑。何以書？以重書也。<AlignEnd Key="3695"/>
<AlignBegin Type="Time" Key="3696" RefId="魯宣公十年十月" Term="魯宣公十年十月"/>楚子伐鄭。<AlignEnd Key="3696"/>
</doc_content>
</document>
<document filename="ChunQiuGongYangZhuan_00125">
<corpus>春秋公羊傳</corpus>
<title>魯宣公十一年</title>
<doc_content>
<AlignBegin Type="Time" Key="3697" RefId="魯宣公十一年正月" Term="魯宣公十一年正月"/>十有一年春，王正月。<AlignEnd Key="3697"/>
<AlignBegin Type="Time" Key="3698" RefId="魯宣公十一年四月" Term="魯宣公十一年四月"/>夏，楚子、陳侯、鄭伯盟于辰陵。<AlignEnd Key="3698"/>
<AlignBegin Type="Time" Key="3699" RefId="魯宣公十一年四月" Term="魯宣公十一年四月"/>公孫歸父會齊人伐莒。<AlignEnd Key="3699"/>
<AlignBegin Type="Time" Key="3700" RefId="魯宣公十一年七月" Term="魯宣公十一年七月"/>秋，晉侯會狄于櫕函。<AlignEnd Key="3700"/>
<AlignBegin Type="Time" Key="3701" RefId="魯宣公十一年十月" Term="魯宣公十一年十月"/>冬，十月，楚人殺陳夏徵舒。此楚子也，其稱人何？貶。曷為貶？不與外討也。不與外討者，因其討乎外而不與也，雖內討亦不與也。曷為不與？實與而文不與。文曷為不與？諸侯之義，不得專討也。諸侯之義不得專討，則其曰實與之何？上無天子，下無方伯，天下諸侯有為無道者，臣弒君，子弒父，力能討之，則討之可也。<AlignEnd Key="3701"/>
<AlignBegin Type="Time" Key="3702" RefId="魯宣公十一年十月" Term="魯宣公十一年十月"/>丁亥，楚子入陳，納公孫甯、儀行父于陳。此皆大夫也，其言納何？納公黨與也。<AlignEnd Key="3702"/>
</doc_content>
</document>
<document filename="ChunQiuGongYangZhuan_00126">
<corpus>春秋公羊傳</corpus>
<title>魯宣公十二年</title>
<doc_content>
<AlignBegin Type="Time" Key="3703" RefId="魯宣公十二年正月" Term="魯宣公十二年正月"/>十有二年春，葬陳靈公。討此賊者非臣子也，何以書葬？君子辭也。楚已討之矣，臣子雖欲討之而無所討也。<AlignEnd Key="3703"/>
<AlignBegin Type="Time" Key="3704" RefId="魯宣公十二年正月" Term="魯宣公十二年正月"/>楚子圍鄭。<AlignEnd Key="3704"/>
<AlignBegin Type="Time" Key="3705" RefId="魯宣公十二年六月" Term="魯宣公十二年六月"/>夏，六月乙卯，晉荀林父帥師及楚子戰于邲，晉師敗績。大夫不敵君，此其稱名氏以敵楚子何？不與晉而與楚子為禮也。曷為不與晉而與楚子為禮也？莊王伐鄭，勝乎皇門，放乎路衢。鄭伯肉袒，左執茅旌，右執鸞刀，以逆莊王曰：「寡人無良，邊垂之臣，以干天禍，是以使君王沛焉，辱到敝邑。君如矜此喪人，錫之不毛之地，使帥一二耋老而綏焉，請唯君王之命。」莊王曰：「君之不令臣，交易為言，是以使寡人得見君之玉面而微至乎此。」莊王親自手旌，左右撝軍退舍七里。將軍子重諫曰：「南郢之與鄭相去數千里，諸大夫死者數人，廝役扈養死者數百人，今君勝鄭而不有，無乃失民臣之力乎？」莊王曰：「古者杅不穿、皮不蠹，則不出於四方。是以君子篤於禮而薄于利，要其人而不要其土，告從，不赦不詳，吾以不詳道民，災及吾身，何日之有？」既則晉師之救鄭者至曰：「請戰。」莊王許諾。將軍子重諫曰：「晉，大國也，王師淹病矣，君請勿許也。」莊王曰：「弱者，吾威之，強者吾辟之，是以使寡人無以立乎天下！」令之還師而逆晉寇。莊王鼓之，晉師大敗，晉眾之走者，舟中之指可掬矣。莊王曰：「嘻！吾兩君不相好，百姓何罪？」令之還師而佚晉寇。<AlignEnd Key="3705"/>
<AlignBegin Type="Time" Key="3706" RefId="魯宣公十二年七月" Term="魯宣公十二年七月"/>秋，七月。<AlignEnd Key="3706"/>
<AlignBegin Type="Time" Key="3707" RefId="魯宣公十二年十二月" Term="魯宣公十二年十二月"/>冬，十有二月戊寅，楚子滅蕭。<AlignEnd Key="3707"/>
<AlignBegin Type="Time" Key="3708" RefId="魯宣公十二年十二月" Term="魯宣公十二年十二月"/>晉人、宋人、衛人、曹人同盟于清丘。<AlignEnd Key="3708"/>
<AlignBegin Type="Time" Key="3709" RefId="魯宣公十二年十二月" Term="魯宣公十二年十二月"/>宋師伐陳。<AlignEnd Key="3709"/>
<AlignBegin Type="Time" Key="3710" RefId="魯宣公十二年十二月" Term="魯宣公十二年十二月"/>衛人救陳。<AlignEnd Key="3710"/>
</doc_content>
</document>
<document filename="ChunQiuGongYangZhuan_00127">
<corpus>春秋公羊傳</corpus>
<title>魯宣公十三年</title>
<doc_content>
<AlignBegin Type="Time" Key="3711" RefId="魯宣公十三年正月" Term="魯宣公十三年正月"/>十有三年春，齊師伐衛。<AlignEnd Key="3711"/>
<AlignBegin Type="Time" Key="3712" RefId="魯宣公十三年四月" Term="魯宣公十三年四月"/>夏，楚子伐宋。<AlignEnd Key="3712"/>
<AlignBegin Type="Time" Key="3713" RefId="魯宣公十三年七月" Term="魯宣公十三年七月"/>秋，螽。<AlignEnd Key="3713"/>
<AlignBegin Type="Time" Key="3714" RefId="魯宣公十三年十月" Term="魯宣公十三年十月"/>冬，晉殺其大夫先縠。<AlignEnd Key="3714"/>
</doc_content>
</document>
<document filename="ChunQiuGongYangZhuan_00128">
<corpus>春秋公羊傳</corpus>
<title>魯宣公十四年</title>
<doc_content>
<AlignBegin Type="Time" Key="3715" RefId="魯宣公十四年正月" Term="魯宣公十四年正月"/>十有四年春，衛殺其大夫孔達。<AlignEnd Key="3715"/>
<AlignBegin Type="Time" Key="3716" RefId="魯宣公十四年五月" Term="魯宣公十四年五月"/>夏，五月壬申，曹伯壽卒。<AlignEnd Key="3716"/>
<AlignBegin Type="Time" Key="3717" RefId="魯宣公十四年五月" Term="魯宣公十四年五月"/>晉侯伐鄭。<AlignEnd Key="3717"/>
<AlignBegin Type="Time" Key="3718" RefId="魯宣公十四年九月" Term="魯宣公十四年九月"/>秋，九月，楚子圍宋。<AlignEnd Key="3718"/>
<AlignBegin Type="Time" Key="3719" RefId="魯宣公十四年九月" Term="魯宣公十四年九月"/>葬曹文公。<AlignEnd Key="3719"/>
<AlignBegin Type="Time" Key="3720" RefId="魯宣公十四年十月" Term="魯宣公十四年十月"/>冬，公孫歸父會齊侯于穀。<AlignEnd Key="3720"/>
</doc_content>
</document>
<document filename="ChunQiuGongYangZhuan_00129">
<corpus>春秋公羊傳</corpus>
<title>魯宣公十五年</title>
<doc_content>
<AlignBegin Type="Time" Key="3721" RefId="魯宣公十五年正月" Term="魯宣公十五年正月"/>十有五年春，公孫歸父會楚子于宋。<AlignEnd Key="3721"/>
<AlignBegin Type="Time" Key="3722" RefId="魯宣公十五年五月" Term="魯宣公十五年五月"/>夏，五月，宋人及楚人平。外平不書，此何以書？大其平乎己也。何大乎其平乎己？莊王圍宋，軍有七日之糧爾。盡此不勝，將去而歸爾。於是使司馬子反乘堙而闚宋城，宋華元亦乘堙而出見之。司馬子反曰：「子之國何如？」華元曰：「憊矣。」曰：「何如？」曰：「易子而食之，析骸而炊之。」司馬子反曰：「嘻！甚矣憊！雖然，吾聞之也：圍者柑馬而秣之，使肥者應客，是何子之情也？」華元曰：「吾聞之：君子見人之厄則矜之，小人見人之厄則幸之。吾見子之君子也，是以告情于子也。」司馬子反曰：「諾，勉之矣！吾軍亦有七日之糧爾，盡此不勝，將去而歸爾。」揖而去之，反于莊王。莊王曰：「何如？」司馬子反曰：「憊矣！」曰：「何如？」曰：「易子而食之，析骸而炊之。」莊王曰：「嘻！甚矣憊！雖然，吾今取此，然後而歸爾。」司馬子反曰：「不可。臣已告之矣，軍有七日之糧爾。」莊王怒曰：「吾使子往視之，子曷為告之？」司馬子反曰：「以區區之宋，猶有不欺人之臣，可以楚而無乎？是以告之也。」莊王曰：「諾。舍而止。雖然，吾猶取此然後歸爾。」司馬子反曰：「然則君請處于此，臣請歸爾。」莊王曰：「子去我而歸，吾孰與處于此？吾亦從子而歸爾。」引使而去之，故君子大其平乎己也。此皆大夫也，其稱人何？貶。曷為貶？平者在下也。<AlignEnd Key="3722"/>
<AlignBegin Type="Time" Key="3723" RefId="魯宣公十五年六月" Term="魯宣公十五年六月"/>六月癸卯，晉師滅赤狄潞氏，以潞子嬰兒歸。潞何以稱子？潞子之為善也，躬足以亡爾。雖然，君子不可不記也。離于夷狄，而未能合于中國，晉師伐之，中國不救，狄人不有，是以亡也。<AlignEnd Key="3723"/>
<AlignBegin Type="Time" Key="3724" RefId="魯宣公十五年六月" Term="魯宣公十五年六月"/>秦人伐晉。<AlignEnd Key="3724"/>
<AlignBegin Type="Time" Key="3725" RefId="魯宣公十五年六月" Term="魯宣公十五年六月"/>王札子殺召伯、毛伯。王札子者何？長庶之號也。<AlignEnd Key="3725"/>
<AlignBegin Type="Time" Key="3726" RefId="魯宣公十五年七月" Term="魯宣公十五年七月"/>秋，螽。<AlignEnd Key="3726"/>
<AlignBegin Type="Time" Key="3727" RefId="魯宣公十五年七月" Term="魯宣公十五年七月"/>仲孫蔑會齊高固于牟婁。<AlignEnd Key="3727"/>
<AlignBegin Type="Time" Key="3728" RefId="魯宣公十五年七月" Term="魯宣公十五年七月"/>初稅畝。初者何？始也。稅畝者何？履畝而稅也。初稅畝，何以書？譏。何譏爾？譏始履畝而稅也。何譏乎始履畝而稅？古者什一而藉。古者曷為什一而藉？什一者天下之中正也。多乎什一，大桀、小桀；寡乎什一，大貉、小貉。什一者天下之中正也，什一行而頌聲作矣。<AlignEnd Key="3728"/>
<AlignBegin Type="Time" Key="3729" RefId="魯宣公十五年十月" Term="魯宣公十五年十月"/>冬，蝝生。未有言蝝生者，此其言蝝生何？蝝生不書，此何以書？幸之也。幸之者何？猶曰受之云爾。受之云爾者何？上變古易常，應是而有天災，其諸則宜於此焉變矣。<AlignEnd Key="3729"/>
<AlignBegin Type="Time" Key="3730" RefId="魯宣公十五年十月" Term="魯宣公十五年十月"/>饑。<AlignEnd Key="3730"/>
</doc_content>
</document>
<document filename="ChunQiuGongYangZhuan_00130">
<corpus>春秋公羊傳</corpus>
<title>魯宣公十六年</title>
<doc_content>
<AlignBegin Type="Time" Key="3731" RefId="魯宣公十六年正月" Term="魯宣公十六年正月"/>十有六年春，王正月，晉人滅赤狄甲氏及留吁。<AlignEnd Key="3731"/>
<AlignBegin Type="Time" Key="3732" RefId="魯宣公十六年四月" Term="魯宣公十六年四月"/>夏，成周宣謝災。成周者何？東周也。宣謝者何？宣宮之謝也。何言乎成周宣謝災？樂器藏焉爾。成周宣謝災，何以書？記災也。外災不書，此何以書？新周也。<AlignEnd Key="3732"/>
<AlignBegin Type="Time" Key="3733" RefId="魯宣公十六年七月" Term="魯宣公十六年七月"/>秋，郯伯姬來歸。<AlignEnd Key="3733"/>
<AlignBegin Type="Time" Key="3734" RefId="魯宣公十六年十月" Term="魯宣公十六年十月"/>冬，大有年。<AlignEnd Key="3734"/>
</doc_content>
</document>
<document filename="ChunQiuGongYangZhuan_00131">
<corpus>春秋公羊傳</corpus>
<title>魯宣公十七年</title>
<doc_content>
<AlignBegin Type="Time" Key="3735" RefId="魯宣公十七年正月" Term="魯宣公十七年正月"/>十有七年春，王正月庚子，許男錫我卒。<AlignEnd Key="3735"/>
<AlignBegin Type="Time" Key="3736" RefId="魯宣公十七年正月" Term="魯宣公十七年正月"/>丁未，蔡侯申卒。<AlignEnd Key="3736"/>
<AlignBegin Type="Time" Key="3737" RefId="魯宣公十七年四月" Term="魯宣公十七年四月"/>夏，葬許昭公。<AlignEnd Key="3737"/>
<AlignBegin Type="Time" Key="3738" RefId="魯宣公十七年四月" Term="魯宣公十七年四月"/>葬蔡文公。<AlignEnd Key="3738"/>
<AlignBegin Type="Time" Key="3739" RefId="魯宣公十七年六月" Term="魯宣公十七年六月"/>六月癸卯，日有食之。<AlignEnd Key="3739"/>
<AlignBegin Type="Time" Key="3740" RefId="魯宣公十七年六月" Term="魯宣公十七年六月"/>己未，公會晉侯、衛侯、曹伯、邾婁子同盟于斷道。秋，公至自會。<AlignEnd Key="3740"/>
<AlignBegin Type="Time" Key="3741" RefId="魯宣公十七年十一月" Term="魯宣公十七年十一月"/>冬，十有一月壬午，公弟叔肸卒。<AlignEnd Key="3741"/>
</doc_content>
</document>
<document filename="ChunQiuGongYangZhuan_00132">
<corpus>春秋公羊傳</corpus>
<title>魯宣公十八年</title>
<doc_content>
<AlignBegin Type="Time" Key="3742" RefId="魯宣公十八年正月" Term="魯宣公十八年正月"/>十有八年春，晉侯、衛世子臧伐齊。<AlignEnd Key="3742"/>
<AlignBegin Type="Time" Key="3743" RefId="魯宣公十八年正月" Term="魯宣公十八年正月"/>公伐杞。<AlignEnd Key="3743"/>
<AlignBegin Type="Time" Key="3744" RefId="魯宣公十八年四月" Term="魯宣公十八年四月"/>夏，四月。<AlignEnd Key="3744"/>
<AlignBegin Type="Time" Key="3745" RefId="魯宣公十八年七月" Term="魯宣公十八年七月"/>秋，七月，邾婁人戕鄫子于鄫。戕鄫子于鄫者何？殘賊而殺之也。<AlignEnd Key="3745"/>
<AlignBegin Type="Time" Key="3746" RefId="魯宣公十八年七月" Term="魯宣公十八年七月"/>甲戌，楚子旅卒。何以不書葬？吳、楚之君不書葬，辟其號也。<AlignEnd Key="3746"/>
<AlignBegin Type="Time" Key="3747" RefId="魯宣公十八年七月" Term="魯宣公十八年七月"/>公孫歸父如晉。<AlignEnd Key="3747"/>
<AlignBegin Type="Time" Key="3748" RefId="魯宣公十八年十月" Term="魯宣公十八年十月"/>冬，十月壬戌，公薨于路寢。<AlignEnd Key="3748"/>
<AlignBegin Type="Time" Key="3749" RefId="魯宣公十八年十月" Term="魯宣公十八年十月"/>歸父還自晉，至檉，遂奔齊。還者何？善辭也。何善爾？歸父使於晉，還自晉，至檉，聞君薨家遣，墠帷，哭君成踴，反命乎介，自是走之齊。<AlignEnd Key="3749"/>
</doc_content>
</document>
<document filename="ChunQiuGongYangZhuan_00133">
<corpus>春秋公羊傳</corpus>
<title>魯成公元年</title>
<doc_content>
<AlignBegin Type="Time" Key="3750" RefId="魯成公元年正月" Term="魯成公元年正月"/>元年春，王正月，公即位。<AlignEnd Key="3750"/>
<AlignBegin Type="Time" Key="3751" RefId="魯成公元年二月" Term="魯成公元年二月"/>二月辛酉，葬我君宣公。<AlignEnd Key="3751"/>
<AlignBegin Type="Time" Key="3752" RefId="魯成公元年二月" Term="魯成公元年二月"/>無冰。<AlignEnd Key="3752"/>
<AlignBegin Type="Time" Key="3753" RefId="魯成公元年三月" Term="魯成公元年三月"/>三月，作丘甲。何以書？譏。何譏爾？譏始丘使也。<AlignEnd Key="3753"/>
<AlignBegin Type="Time" Key="3754" RefId="魯成公元年四月" Term="魯成公元年四月"/>夏，臧孫許及晉侯盟于赤棘。<AlignEnd Key="3754"/>
<AlignBegin Type="Time" Key="3755" RefId="魯成公元年七月" Term="魯成公元年七月"/>秋，王師敗績于貿戎。孰敗之？蓋晉敗之，或曰貿戎敗之。然則曷為不言晉敗之？王者無敵，莫敢當也。<AlignEnd Key="3755"/>
<AlignBegin Type="Time" Key="3756" RefId="魯成公元年十月" Term="魯成公元年十月"/>冬，十月。<AlignEnd Key="3756"/>
</doc_content>
</document>
<document filename="ChunQiuGongYangZhuan_00134">
<corpus>春秋公羊傳</corpus>
<title>魯成公二年</title>
<doc_content>
<AlignBegin Type="Time" Key="3757" RefId="魯成公二年正月" Term="魯成公二年正月"/>二年春，齊侯伐我北鄙。<AlignEnd Key="3757"/>
<AlignBegin Type="Time" Key="3758" RefId="魯成公二年四月" Term="魯成公二年四月"/>夏，四月丙戌，衛孫良夫帥師及齊師戰于新筑，衛師敗績。<AlignEnd Key="3758"/>
<AlignBegin Type="Time" Key="3759" RefId="魯成公二年六月" Term="魯成公二年六月"/>六月癸酉，季孫行父、臧孫許、叔孫僑如、公孫嬰齊帥師，會晉郤克、衛孫良夫、曹公子手及齊侯戰于鞍，齊師敗績。曹無大夫，公子手何以書？憂內也。<AlignEnd Key="3759"/>
<AlignBegin Type="Time" Key="3760" RefId="魯成公二年七月" Term="魯成公二年七月"/>秋，七月，齊侯使國佐如師。己酉，及國佐盟于袁婁。君不行使乎大夫，此其行使乎大夫何？佚獲也。其佚獲奈何？師還齊侯，晉郤克投戟逡巡再拜稽首馬前。逢醜父者，頃公之車右也。面目與頃公相似，衣服與頃公相似，代頃公當左。使頃公取飲，頃公操飲而至，曰：「革取清者。」頃公用是佚而不反。逢醜父曰：「吾賴社稷之神靈，吾君已免矣。」郤克曰：「欺三軍者，其法奈何？」曰：「法斮。」於是斮逢醜父。己酉，及齊國佐盟于袁婁，曷為不盟于師而盟于袁婁？前此者，晉郤克與臧孫許同時而聘于齊。蕭同侄子者，齊君之母也，踴于棓而窺客，則客或跛或眇，於是使跛者迓跛者，使眇者迓眇者。二大夫出，相與踦閭而語，移日然後相去。齊人皆曰：「患之起必自此始！」二大夫歸，相與率師為鞍之戰，齊師大敗。齊侯使國佐如師，郤克曰：「與我紀侯之甗，反魯、衛之侵地，使耕者東畝，且以蕭同侄子為質，則吾舍子矣。」國佐曰：「與我紀侯之甗，請諾。反魯、衛衛蕭同侄子為質，則吾舍子矣。」國佐曰：「與我紀侯之甗，請諾。反魯、衛之侵地，請諾。使耕者東畝，是則土齊也。蕭同侄子者，齊君之母也。齊君之母，猶晉君之母也，不可。請戰，壹戰不勝請再，再戰不勝請三，三戰不勝則齊國盡子之有也，何必以蕭同侄子為質？」揖而去之。郤克瞴魯、衛之使，使以其辭而為之請，然後許之。逮于袁婁而與之盟。<AlignEnd Key="3760"/>
<AlignBegin Type="Time" Key="3761" RefId="魯成公二年八月" Term="魯成公二年八月"/>八月壬午，宋公鮑卒。<AlignEnd Key="3761"/>
<AlignBegin Type="Time" Key="3762" RefId="魯成公二年八月" Term="魯成公二年八月"/>庚寅，衛侯遬卒。<AlignEnd Key="3762"/>
<AlignBegin Type="Time" Key="3763" RefId="魯成公二年八月" Term="魯成公二年八月"/>取汶陽田。汶陽田者何？鞍之賂也。<AlignEnd Key="3763"/>
<AlignBegin Type="Time" Key="3764" RefId="魯成公二年十月" Term="魯成公二年十月"/>冬，楚師、鄭師侵衛。<AlignEnd Key="3764"/>
<AlignBegin Type="Time" Key="3765" RefId="魯成公二年十一月" Term="魯成公二年十一月"/>十有一月，公會楚公子嬰齊于蜀。丙申，公及楚人、秦人、宋人、陳人、衛人、鄭人、齊人、曹人、邾婁人、薛人、鄫人盟于蜀。此楚公子嬰齊也，其稱人何？得一貶焉爾。<AlignEnd Key="3765"/>
</doc_content>
</document>
<document filename="ChunQiuGongYangZhuan_00135">
<corpus>春秋公羊傳</corpus>
<title>魯成公三年</title>
<doc_content>
<AlignBegin Type="Time" Key="3766" RefId="魯成公三年正月" Term="魯成公三年正月"/>三年春，王正月，公會晉侯、宋公、衛侯、曹伯伐鄭。<AlignEnd Key="3766"/>
<AlignBegin Type="Time" Key="3767" RefId="魯成公三年正月" Term="魯成公三年正月"/>辛亥，葬衛繆公。<AlignEnd Key="3767"/>
<AlignBegin Type="Time" Key="3768" RefId="魯成公三年二月" Term="魯成公三年二月"/>二月，公至自伐鄭。<AlignEnd Key="3768"/>
<AlignBegin Type="Time" Key="3769" RefId="魯成公三年二月" Term="魯成公三年二月"/>甲子，新宮災，三日哭。新宮者何？宣公之宮也。宣宮則曷為謂之新宮？不忍言也。其言三日哭何？廟災三日哭，禮也。新宮災，何以書？記災也。<AlignEnd Key="3769"/>
<AlignBegin Type="Time" Key="3770" RefId="魯成公三年二月" Term="魯成公三年二月"/>乙亥，葬宋文公。<AlignEnd Key="3770"/>
<AlignBegin Type="Time" Key="3771" RefId="魯成公三年四月" Term="魯成公三年四月"/>夏，公如晉。<AlignEnd Key="3771"/>
<AlignBegin Type="Time" Key="3772" RefId="魯成公三年四月" Term="魯成公三年四月"/>鄭公子去疾率師伐許。<AlignEnd Key="3772"/>
<AlignBegin Type="Time" Key="3773" RefId="魯成公三年四月" Term="魯成公三年四月"/>公至自晉。<AlignEnd Key="3773"/>
<AlignBegin Type="Time" Key="3774" RefId="魯成公三年七月" Term="魯成公三年七月"/>秋，叔孫僑如率師圍棘。棘者何？汶陽之不服邑也。其言圍之何？不聽也。<AlignEnd Key="3774"/>
<AlignBegin Type="Time" Key="3775" RefId="魯成公三年七月" Term="魯成公三年七月"/>大雩。<AlignEnd Key="3775"/>
<AlignBegin Type="Time" Key="3776" RefId="魯成公三年七月" Term="魯成公三年七月"/>晉郤克、衛孫良夫伐將咎如。<AlignEnd Key="3776"/>
<AlignBegin Type="Time" Key="3777" RefId="魯成公三年十一月" Term="魯成公三年十一月"/>冬，十有一月，晉侯使荀庚來聘。衛侯使孫良夫來聘。<AlignEnd Key="3777"/>
<AlignBegin Type="Time" Key="3778" RefId="魯成公三年十一月" Term="魯成公三年十一月"/>丙午，及荀庚盟。丁未，及孫良夫盟。此聘也，其言盟何？聘而言盟者，尋舊盟也。<AlignEnd Key="3778"/>
<AlignBegin Type="Time" Key="3779" RefId="魯成公三年十一月" Term="魯成公三年十一月"/>鄭伐許。<AlignEnd Key="3779"/>
</doc_content>
</document>
<document filename="ChunQiuGongYangZhuan_00136">
<corpus>春秋公羊傳</corpus>
<title>魯成公四年</title>
<doc_content>
<AlignBegin Type="Time" Key="3780" RefId="魯成公四年正月" Term="魯成公四年正月"/>四年春，宋公使華元來聘。<AlignEnd Key="3780"/>
<AlignBegin Type="Time" Key="3781" RefId="魯成公四年三月" Term="魯成公四年三月"/>三月壬申，鄭伯堅卒。<AlignEnd Key="3781"/>
<AlignBegin Type="Time" Key="3782" RefId="魯成公四年三月" Term="魯成公四年三月"/>杞伯來朝。<AlignEnd Key="3782"/>
<AlignBegin Type="Time" Key="3783" RefId="魯成公四年四月" Term="魯成公四年四月"/>夏，四月甲寅，臧孫許卒。<AlignEnd Key="3783"/>
<AlignBegin Type="Time" Key="3784" RefId="魯成公四年四月" Term="魯成公四年四月"/>公如晉。<AlignEnd Key="3784"/>
<AlignBegin Type="Time" Key="3785" RefId="魯成公四年四月" Term="魯成公四年四月"/>葬鄭襄公。<AlignEnd Key="3785"/>
<AlignBegin Type="Time" Key="3786" RefId="魯成公四年七月" Term="魯成公四年七月"/>秋，公至自晉。<AlignEnd Key="3786"/>
<AlignBegin Type="Time" Key="3787" RefId="魯成公四年十月" Term="魯成公四年十月"/>冬，城運。<AlignEnd Key="3787"/>
<AlignBegin Type="Time" Key="3788" RefId="魯成公四年十月" Term="魯成公四年十月"/>鄭伯伐許。<AlignEnd Key="3788"/>
</doc_content>
</document>
<document filename="ChunQiuGongYangZhuan_00137">
<corpus>春秋公羊傳</corpus>
<title>魯成公五年</title>
<doc_content>
<AlignBegin Type="Time" Key="3789" RefId="魯成公五年正月" Term="魯成公五年正月"/>五年春，王正月，杞叔姬來歸。<AlignEnd Key="3789"/>
<AlignBegin Type="Time" Key="3790" RefId="魯成公五年正月" Term="魯成公五年正月"/>仲孫蔑如宋。<AlignEnd Key="3790"/>
<AlignBegin Type="Time" Key="3791" RefId="魯成公五年四月" Term="魯成公五年四月"/>夏，叔孫僑如會晉荀秀于穀。<AlignEnd Key="3791"/>
<AlignBegin Type="Time" Key="3792" RefId="魯成公五年四月" Term="魯成公五年四月"/>梁山崩。梁山者何？河上之山也。梁山崩，何以書？記異也。何異爾？大也。何大爾？梁山崩，壅河三日不流。外異不書，此何以書？為天下記異也。<AlignEnd Key="3792"/>
<AlignBegin Type="Time" Key="3793" RefId="魯成公五年七月" Term="魯成公五年七月"/>秋，大水。<AlignEnd Key="3793"/>
<AlignBegin Type="Time" Key="3794" RefId="魯成公五年十一月" Term="魯成公五年十一月"/>冬，十有一月己酉，天王崩。<AlignEnd Key="3794"/>
<AlignBegin Type="Time" Key="3795" RefId="魯成公五年十二月" Term="魯成公五年十二月"/>十有二月己丑，公會晉侯、齊侯、宋公、衛侯、鄭伯、曹伯、邾婁子、杞伯同盟于蟲牢。<AlignEnd Key="3795"/>
</doc_content>
</document>
<document filename="ChunQiuGongYangZhuan_00138">
<corpus>春秋公羊傳</corpus>
<title>魯成公六年</title>
<doc_content>
<AlignBegin Type="Time" Key="3796" RefId="魯成公六年正月" Term="魯成公六年正月"/>六年春，王正月，公至自會。<AlignEnd Key="3796"/>
<AlignBegin Type="Time" Key="3797" RefId="魯成公六年二月" Term="魯成公六年二月"/>二月辛巳，立武宮。武宮者何？武公之宮也。立者何？立者不宜立也。立武宮，非禮也。<AlignEnd Key="3797"/>
<AlignBegin Type="Time" Key="3798" RefId="魯成公六年二月" Term="魯成公六年二月"/>取鄟。鄟者何？邾婁之邑也。曷為不系于邾婁？諱亟也。<AlignEnd Key="3798"/>
<AlignBegin Type="Time" Key="3799" RefId="魯成公六年二月" Term="魯成公六年二月"/>衛孫良夫率師侵宋。<AlignEnd Key="3799"/>
<AlignBegin Type="Time" Key="3800" RefId="魯成公六年六月" Term="魯成公六年六月"/>夏，六月，邾婁子來朝。<AlignEnd Key="3800"/>
<AlignBegin Type="Time" Key="3801" RefId="魯成公六年六月" Term="魯成公六年六月"/>公孫嬰齊如晉。<AlignEnd Key="3801"/>
<AlignBegin Type="Time" Key="3802" RefId="魯成公六年六月" Term="魯成公六年六月"/>壬申，鄭伯費卒。<AlignEnd Key="3802"/>
<AlignBegin Type="Time" Key="3803" RefId="魯成公六年七月" Term="魯成公六年七月"/>秋，仲孫蔑、叔孫僑如率師侵宋。<AlignEnd Key="3803"/>
<AlignBegin Type="Time" Key="3804" RefId="魯成公六年七月" Term="魯成公六年七月"/>楚公子嬰齊率師伐鄭。<AlignEnd Key="3804"/>
<AlignBegin Type="Time" Key="3805" RefId="魯成公六年十月" Term="魯成公六年十月"/>冬，季孫行父如晉。<AlignEnd Key="3805"/>
<AlignBegin Type="Time" Key="3806" RefId="魯成公六年十月" Term="魯成公六年十月"/>晉欒書率師侵鄭。<AlignEnd Key="3806"/>
</doc_content>
</document>
<document filename="ChunQiuGongYangZhuan_00139">
<corpus>春秋公羊傳</corpus>
<title>魯成公七年</title>
<doc_content>
<AlignBegin Type="Time" Key="3807" RefId="魯成公七年正月" Term="魯成公七年正月"/>七年春，王正月，鼷鼠食郊牛角。改卜牛，鼷鼠又食其角，乃免牛。<AlignEnd Key="3807"/>
<AlignBegin Type="Time" Key="3808" RefId="魯成公七年正月" Term="魯成公七年正月"/>吳伐郯。<AlignEnd Key="3808"/>
<AlignBegin Type="Time" Key="3809" RefId="魯成公七年五月" Term="魯成公七年五月"/>夏，五月，曹伯來朝。<AlignEnd Key="3809"/>
<AlignBegin Type="Time" Key="3810" RefId="魯成公七年五月" Term="魯成公七年五月"/>不郊，猶三望。<AlignEnd Key="3810"/>
<AlignBegin Type="Time" Key="3811" RefId="魯成公七年七月" Term="魯成公七年七月"/>秋，楚公子嬰齊率師伐鄭。<AlignEnd Key="3811"/>
<AlignBegin Type="Time" Key="3812" RefId="魯成公七年七月" Term="魯成公七年七月"/>公會晉侯、齊侯、宋公、衛侯、曹伯、莒子、邾婁子、杞伯救鄭。<AlignEnd Key="3812"/>
<AlignBegin Type="Time" Key="3813" RefId="魯成公七年八月" Term="魯成公七年八月"/>八月戊辰，同盟于馬陵。<AlignEnd Key="3813"/>
<AlignBegin Type="Time" Key="3814" RefId="魯成公七年八月" Term="魯成公七年八月"/>公至自會。<AlignEnd Key="3814"/>
<AlignBegin Type="Time" Key="3815" RefId="魯成公七年八月" Term="魯成公七年八月"/>吳入州來。<AlignEnd Key="3815"/>
<AlignBegin Type="Time" Key="3816" RefId="魯成公七年十月" Term="魯成公七年十月"/>冬，大雩。<AlignEnd Key="3816"/>
<AlignBegin Type="Time" Key="3817" RefId="魯成公七年十月" Term="魯成公七年十月"/>衛孫林父出奔晉。<AlignEnd Key="3817"/>
</doc_content>
</document>
<document filename="ChunQiuGongYangZhuan_00140">
<corpus>春秋公羊傳</corpus>
<title>魯成公八年</title>
<doc_content>
<AlignBegin Type="Time" Key="3818" RefId="魯成公八年正月" Term="魯成公八年正月"/>八年春，晉侯使韓穿來言汶陽之田，歸之于齊。來言者何？內辭也，脅我使我歸之也。曷為使我歸之？鞍之戰，齊師大敗，齊侯歸，吊死視疾，七年不飲酒、不食肉。晉侯聞之曰：「嘻！奈何使人之君七年不飲酒、不食肉，請皆反其所取侵地。」<AlignEnd Key="3818"/>
<AlignBegin Type="Time" Key="3819" RefId="魯成公八年正月" Term="魯成公八年正月"/>晉欒書帥師侵蔡。<AlignEnd Key="3819"/>
<AlignBegin Type="Time" Key="3820" RefId="魯成公八年正月" Term="魯成公八年正月"/>公孫嬰齊如莒。<AlignEnd Key="3820"/>
<AlignBegin Type="Time" Key="3821" RefId="魯成公八年正月" Term="魯成公八年正月"/>宋公使華元來聘。<AlignEnd Key="3821"/>
<AlignBegin Type="Time" Key="3822" RefId="魯成公八年四月" Term="魯成公八年四月"/>夏，宋公使公孫壽來納幣。納幣不書，此何以書？錄伯姬也。<AlignEnd Key="3822"/>
<AlignBegin Type="Time" Key="3823" RefId="魯成公八年四月" Term="魯成公八年四月"/>晉殺其大夫趙同、趙括。<AlignEnd Key="3823"/>
<AlignBegin Type="Time" Key="3824" RefId="魯成公八年七月" Term="魯成公八年七月"/>秋，七月，天子使召伯來錫公命。其稱天子何？元年，春，王正月，正也，其餘皆通矣。<AlignEnd Key="3824"/>
<AlignBegin Type="Time" Key="3825" RefId="魯成公八年十月" Term="魯成公八年十月"/>冬，十月癸卯，杞叔姬卒。<AlignEnd Key="3825"/>
<AlignBegin Type="Time" Key="3826" RefId="魯成公八年十月" Term="魯成公八年十月"/>晉侯使士燮來聘。<AlignEnd Key="3826"/>
<AlignBegin Type="Time" Key="3827" RefId="魯成公八年十月" Term="魯成公八年十月"/>叔孫僑如會晉士燮、齊人、邾婁人伐郯。<AlignEnd Key="3827"/>
<AlignBegin Type="Time" Key="3828" RefId="魯成公八年十月" Term="魯成公八年十月"/>衛人來媵。媵不書，此何以書？錄伯姬也。<AlignEnd Key="3828"/>
</doc_content>
</document>
<document filename="ChunQiuGongYangZhuan_00141">
<corpus>春秋公羊傳</corpus>
<title>魯成公九年</title>
<doc_content>
<AlignBegin Type="Time" Key="3829" RefId="魯成公九年正月" Term="魯成公九年正月"/>九年春，王正月，杞伯來逆叔姬之喪以歸。杞伯曷為來逆叔姬之喪以歸？內辭也，脅而歸之也。<AlignEnd Key="3829"/>
<AlignBegin Type="Time" Key="3830" RefId="魯成公九年正月" Term="魯成公九年正月"/>公會晉侯、齊侯、宋公、衛侯、鄭伯、曹伯、莒子、杞伯同盟于蒲。公至自會。<AlignEnd Key="3830"/>
<AlignBegin Type="Time" Key="3831" RefId="魯成公九年二月" Term="魯成公九年二月"/>二月，伯姬歸于宋。<AlignEnd Key="3831"/>
<AlignBegin Type="Time" Key="3832" RefId="魯成公九年四月" Term="魯成公九年四月"/>夏，季孫行父如宋致女。未有言致女者，此其言致女何？錄伯姬也。<AlignEnd Key="3832"/>
<AlignBegin Type="Time" Key="3833" RefId="魯成公九年四月" Term="魯成公九年四月"/>晉人來媵。媵不書，此何以書？錄伯姬也。<AlignEnd Key="3833"/>
<AlignBegin Type="Time" Key="3834" RefId="魯成公九年七月" Term="魯成公九年七月"/>秋，七月丙子，齊侯無野卒。<AlignEnd Key="3834"/>
<AlignBegin Type="Time" Key="3835" RefId="魯成公九年七月" Term="魯成公九年七月"/>晉人執鄭伯。<AlignEnd Key="3835"/>
<AlignBegin Type="Time" Key="3836" RefId="魯成公九年七月" Term="魯成公九年七月"/>晉欒書帥師伐鄭。<AlignEnd Key="3836"/>
<AlignBegin Type="Time" Key="3837" RefId="魯成公九年十一月" Term="魯成公九年十一月"/>冬，十有一月，葬齊頃公。<AlignEnd Key="3837"/>
<AlignBegin Type="Time" Key="3838" RefId="魯成公九年十一月" Term="魯成公九年十一月"/>楚公子嬰齊帥師伐莒；庚申，莒潰。<AlignEnd Key="3838"/>
<AlignBegin Type="Time" Key="3839" RefId="魯成公九年十一月" Term="魯成公九年十一月"/>楚人入運。<AlignEnd Key="3839"/>
<AlignBegin Type="Time" Key="3840" RefId="魯成公九年十一月" Term="魯成公九年十一月"/>秦人、白狄伐晉。<AlignEnd Key="3840"/>
<AlignBegin Type="Time" Key="3841" RefId="魯成公九年十一月" Term="魯成公九年十一月"/>鄭人圍許。<AlignEnd Key="3841"/>
<AlignBegin Type="Time" Key="3842" RefId="魯成公九年十一月" Term="魯成公九年十一月"/>城中城。<AlignEnd Key="3842"/>
</doc_content>
</document>
<document filename="ChunQiuGongYangZhuan_00142">
<corpus>春秋公羊傳</corpus>
<title>魯成公十年</title>
<doc_content>
<AlignBegin Type="Time" Key="3843" RefId="魯成公十年正月" Term="魯成公十年正月"/>十年春，衛侯之弟黑背率師侵鄭。<AlignEnd Key="3843"/>
<AlignBegin Type="Time" Key="3844" RefId="魯成公十年四月" Term="魯成公十年四月"/>夏，四月，五卜郊，不從，乃不郊。其言乃不郊何？不免牲，故言乃不郊也。<AlignEnd Key="3844"/>
<AlignBegin Type="Time" Key="3845" RefId="魯成公十年五月" Term="魯成公十年五月"/>五月，公會晉侯、齊侯、宋公、衛侯、曹伯伐鄭。<AlignEnd Key="3845"/>
<AlignBegin Type="Time" Key="3846" RefId="魯成公十年五月" Term="魯成公十年五月"/>齊人來媵。媵不書，此何以書？錄伯姬也。三國來媵非禮也，曷為皆以錄伯姬之辭言之？婦人以眾多為侈也。<AlignEnd Key="3846"/>
<AlignBegin Type="Time" Key="3847" RefId="魯成公十年五月" Term="魯成公十年五月"/>丙午，晉侯獳卒。<AlignEnd Key="3847"/>
<AlignBegin Type="Time" Key="3848" RefId="魯成公十年七月" Term="魯成公十年七月"/>秋，七月。<AlignEnd Key="3848"/>
<AlignBegin Type="Time" Key="3849" RefId="魯成公十年七月" Term="魯成公十年七月"/>公如晉。<AlignEnd Key="3849"/>
</doc_content>
</document>
<document filename="ChunQiuGongYangZhuan_00143">
<corpus>春秋公羊傳</corpus>
<title>魯成公十一年</title>
<doc_content>
<AlignBegin Type="Time" Key="3850" RefId="魯成公十一年三月" Term="魯成公十一年三月"/>十有一年春，王三月，公至自晉。<AlignEnd Key="3850"/>
<AlignBegin Type="Time" Key="3851" RefId="魯成公十一年三月" Term="魯成公十一年三月"/>晉侯使郤州來聘。己丑，及郤州盟。<AlignEnd Key="3851"/>
<AlignBegin Type="Time" Key="3852" RefId="魯成公十一年四月" Term="魯成公十一年四月"/>夏，季孫行父如晉。<AlignEnd Key="3852"/>
<AlignBegin Type="Time" Key="3853" RefId="魯成公十一年七月" Term="魯成公十一年七月"/>秋，叔孫僑如如齊。<AlignEnd Key="3853"/>
<AlignBegin Type="Time" Key="3854" RefId="魯成公十一年十月" Term="魯成公十一年十月"/>冬，十月。<AlignEnd Key="3854"/>
</doc_content>
</document>
<document filename="ChunQiuGongYangZhuan_00144">
<corpus>春秋公羊傳</corpus>
<title>魯成公十二年</title>
<doc_content>
<AlignBegin Type="Time" Key="3855" RefId="魯成公十二年正月" Term="魯成公十二年正月"/>十有二年春，周公出奔晉。周公者何？天子之三公也。王者無外，此其言出何？自其私土而出也。<AlignEnd Key="3855"/>
<AlignBegin Type="Time" Key="3856" RefId="魯成公十二年四月" Term="魯成公十二年四月"/>夏，公會晉侯、衛侯于沙澤。<AlignEnd Key="3856"/>
<AlignBegin Type="Time" Key="3857" RefId="魯成公十二年七月" Term="魯成公十二年七月"/>秋，晉人敗狄于交剛。<AlignEnd Key="3857"/>
<AlignBegin Type="Time" Key="3858" RefId="魯成公十二年十月" Term="魯成公十二年十月"/>冬，十月。<AlignEnd Key="3858"/>
</doc_content>
</document>
<document filename="ChunQiuGongYangZhuan_00145">
<corpus>春秋公羊傳</corpus>
<title>魯成公十三年</title>
<doc_content>
<AlignBegin Type="Time" Key="3859" RefId="魯成公十三年正月" Term="魯成公十三年正月"/>十有三年春，晉侯使郤锜來乞師。<AlignEnd Key="3859"/>
<AlignBegin Type="Time" Key="3860" RefId="魯成公十三年三月" Term="魯成公十三年三月"/>三月，公如京師。<AlignEnd Key="3860"/>
<AlignBegin Type="Time" Key="3861" RefId="魯成公十三年五月" Term="魯成公十三年五月"/>夏，五月，公自京師，遂會晉侯、齊侯、宋公、衛侯、鄭伯、曹伯、邾婁人、滕人伐秦。其言自京師何？公鑿行也。公鑿行奈何？不敢過天子也。<AlignEnd Key="3861"/>
<AlignBegin Type="Time" Key="3862" RefId="魯成公十三年五月" Term="魯成公十三年五月"/>曹伯廬卒于師。<AlignEnd Key="3862"/>
<AlignBegin Type="Time" Key="3863" RefId="魯成公十三年七月" Term="魯成公十三年七月"/>秋，七月，公至自伐秦。<AlignEnd Key="3863"/>
<AlignBegin Type="Time" Key="3864" RefId="魯成公十三年十月" Term="魯成公十三年十月"/>冬，葬曹宣公。<AlignEnd Key="3864"/>
</doc_content>
</document>
<document filename="ChunQiuGongYangZhuan_00146">
<corpus>春秋公羊傳</corpus>
<title>魯成公十四年</title>
<doc_content>
<AlignBegin Type="Time" Key="3865" RefId="魯成公十四年正月" Term="魯成公十四年正月"/>十有四年春，王正月，莒子朱卒。<AlignEnd Key="3865"/>
<AlignBegin Type="Time" Key="3866" RefId="魯成公十四年四月" Term="魯成公十四年四月"/>夏，衛孫林父自晉歸于衛。<AlignEnd Key="3866"/>
<AlignBegin Type="Time" Key="3867" RefId="魯成公十四年七月" Term="魯成公十四年七月"/>秋，叔孫僑如如齊逆女。<AlignEnd Key="3867"/>
<AlignBegin Type="Time" Key="3868" RefId="魯成公十四年七月" Term="魯成公十四年七月"/>鄭公子喜率師伐許。<AlignEnd Key="3868"/>
<AlignBegin Type="Time" Key="3869" RefId="魯成公十四年九月" Term="魯成公十四年九月"/>九月，僑如以夫人婦姜氏至自齊。<AlignEnd Key="3869"/>
<AlignBegin Type="Time" Key="3870" RefId="魯成公十四年十月" Term="魯成公十四年十月"/>冬，十月庚寅，衛侯臧卒。<AlignEnd Key="3870"/>
<AlignBegin Type="Time" Key="3871" RefId="魯成公十四年十月" Term="魯成公十四年十月"/>秦伯卒。<AlignEnd Key="3871"/>
</doc_content>
</document>
<document filename="ChunQiuGongYangZhuan_00147">
<corpus>春秋公羊傳</corpus>
<title>魯成公十五年</title>
<doc_content>
<AlignBegin Type="Time" Key="3872" RefId="魯成公十五年二月" Term="魯成公十五年二月"/>十有五年春，王二月，葬衛定公。<AlignEnd Key="3872"/>
<AlignBegin Type="Time" Key="3873" RefId="魯成公十五年三月" Term="魯成公十五年三月"/>三月乙巳，仲嬰齊卒。仲嬰齊者何？公孫嬰齊也。公孫嬰齊，則曷為謂之仲嬰齊？為兄後也。為兄後則曷為謂之仲嬰齊？為人後者為之子也。為人後者為其子，則其稱仲何？孫以王父字為氏也。然則嬰齊孰後？後歸父也。歸父使于晉而未反，何以後之？叔仲惠伯，傅子赤者也，文公死，子幼，公子遂謂叔仲惠伯曰：「君幼，如之何？愿與子慮之。」叔仲惠伯曰：「吾子相之，老夫抱之，何幼君之有？」公子遂知其不可與謀，退而殺叔仲惠伯，弒子赤而立宣公。宣公死，==成公==幼，臧宣叔者相也。君死不哭，聚諸大夫而問焉，曰：「昔者叔仲惠伯之事，孰為之？」諸大夫皆雜然曰：「仲氏也，其然乎？」於是遣歸父之家，然後哭君，歸父使乎晉，還自晉，至檉，聞君薨家遣，墠帷，哭君成踴，反命于介，自是走之齊。魯人徐傷歸父之無後也，於是使嬰齊後之也。<AlignEnd Key="3873"/>
<AlignBegin Type="Time" Key="3874" RefId="魯成公十五年三月" Term="魯成公十五年三月"/>癸醜，公會晉侯、衛侯、鄭伯、曹伯、宋世子成、齊國佐、邾婁人同盟于戚。<AlignEnd Key="3874"/>
<AlignBegin Type="Time" Key="3875" RefId="魯成公十五年三月" Term="魯成公十五年三月"/>晉侯執曹伯歸之于京師。<AlignEnd Key="3875"/>
<AlignBegin Type="Time" Key="3876" RefId="魯成公十五年三月" Term="魯成公十五年三月"/>公至自會。<AlignEnd Key="3876"/>
<AlignBegin Type="Time" Key="3877" RefId="魯成公十五年六月" Term="魯成公十五年六月"/>夏，六月，宋公固卒。<AlignEnd Key="3877"/>
<AlignBegin Type="Time" Key="3878" RefId="魯成公十五年六月" Term="魯成公十五年六月"/>楚子伐鄭。<AlignEnd Key="3878"/>
<AlignBegin Type="Time" Key="3879" RefId="魯成公十五年八月" Term="魯成公十五年八月"/>秋，八月庚辰，葬宋共公。<AlignEnd Key="3879"/>
<AlignBegin Type="Time" Key="3880" RefId="魯成公十五年八月" Term="魯成公十五年八月"/>宋華元出奔晉。<AlignEnd Key="3880"/>
<AlignBegin Type="Time" Key="3881" RefId="魯成公十五年八月" Term="魯成公十五年八月"/>宋華元自晉歸于宋。<AlignEnd Key="3881"/>
<AlignBegin Type="Time" Key="3882" RefId="魯成公十五年八月" Term="魯成公十五年八月"/>宋殺其大夫山。<AlignEnd Key="3882"/>
<AlignBegin Type="Time" Key="3883" RefId="魯成公十五年八月" Term="魯成公十五年八月"/>宋魚石出奔楚。<AlignEnd Key="3883"/>
<AlignBegin Type="Time" Key="3884" RefId="魯成公十五年十一月" Term="魯成公十五年十一月"/>冬，十有一月，叔孫僑如會晉士燮、齊高無咎、宋華元、衛孫林父、鄭公子鰍、邾婁人會吳于鍾離。曷為殊會吳？外吳也。曷為外也？《春秋》內其國而外諸夏，內諸夏而外夷狄。王者欲一乎天下，曷為以外內之辭言之？言自近者始也。<AlignEnd Key="3884"/>
<AlignBegin Type="Time" Key="3885" RefId="魯成公十五年十一月" Term="魯成公十五年十一月"/>許遷于葉。<AlignEnd Key="3885"/>
</doc_content>
</document>
<document filename="ChunQiuGongYangZhuan_00148">
<corpus>春秋公羊傳</corpus>
<title>魯成公十六年</title>
<doc_content>
<AlignBegin Type="Time" Key="3886" RefId="魯成公十六年正月" Term="魯成公十六年正月"/>十有六年春，王正月，雨木冰。雨木冰者何？雨而木冰也。何以書？記異也。<AlignEnd Key="3886"/>
<AlignBegin Type="Time" Key="3887" RefId="魯成公十六年四月" Term="魯成公十六年四月"/>夏，四月辛未，滕子卒。<AlignEnd Key="3887"/>
<AlignBegin Type="Time" Key="3888" RefId="魯成公十六年四月" Term="魯成公十六年四月"/>鄭公子喜帥師侵宋。<AlignEnd Key="3888"/>
<AlignBegin Type="Time" Key="3889" RefId="魯成公十六年六月" Term="魯成公十六年六月"/>六月丙寅朔，日有食之。<AlignEnd Key="3889"/>
<AlignBegin Type="Time" Key="3890" RefId="魯成公十六年六月" Term="魯成公十六年六月"/>晉侯使欒黡來乞師。<AlignEnd Key="3890"/>
<AlignBegin Type="Time" Key="3891" RefId="魯成公十六年六月" Term="魯成公十六年六月"/>甲午晦。晦者何？冥也。何以書？記異也。<AlignEnd Key="3891"/>
<AlignBegin Type="Time" Key="3892" RefId="魯成公十六年六月" Term="魯成公十六年六月"/>晉侯及楚子、鄭伯戰于鄢陵，楚子、鄭師敗績。敗者稱師，楚何以不稱師？王痍也。王痍者何？傷乎矢也。然則何以不言師敗績？末言爾。<AlignEnd Key="3892"/>
<AlignBegin Type="Time" Key="3893" RefId="魯成公十六年六月" Term="魯成公十六年六月"/>楚殺其大夫公子側。<AlignEnd Key="3893"/>
<AlignBegin Type="Time" Key="3894" RefId="魯成公十六年七月" Term="魯成公十六年七月"/>秋，公會晉侯、齊侯、衛侯、宋華元、邾婁人于沙隨。不見公，公至自會。不見公者何？公不見見也。公不見見，大夫執。何以致會？不恥也。曷為不恥？公幼也。<AlignEnd Key="3894"/>
<AlignBegin Type="Time" Key="3895" RefId="魯成公十六年七月" Term="魯成公十六年七月"/>公會尹子、晉侯、齊國佐、邾婁人伐鄭。<AlignEnd Key="3895"/>
<AlignBegin Type="Time" Key="3896" RefId="魯成公十六年七月" Term="魯成公十六年七月"/>曹伯歸自京師。執而歸者名，曹伯何以不名？而不言復歸于曹何？易也。其易奈何？公子喜時在內也。公子喜時在內，則何以易？公子喜時者仁人也。內平其國而待之，外治諸京師而免之。其言自京師何？言甚易也，舍是無難矣！<AlignEnd Key="3896"/>
<AlignBegin Type="Time" Key="3897" RefId="魯成公十六年九月" Term="魯成公十六年九月"/>九月，晉人執季孫行父，舍之于招丘。執未可言舍之者，此其言舍之何？仁之也，曰在招丘悕矣。執未有言仁之者，此其言仁之何？代公執也，其代公執奈何？前此者晉人來乞師而不與。公會晉侯，將執公，季孫行父曰：「此臣之罪也。」於是執季孫行父。==成公==將會晉厲公，會不當期，將執公。季孫行父曰：「臣有罪，執其君；子有罪，執其父；此聽失之大者也。今此臣之罪也，舍臣之身而執臣之君，吾恐聽失之為宗廟羞也。」於是執季孫行父。<AlignEnd Key="3897"/>
<AlignBegin Type="Time" Key="3898" RefId="魯成公十六年十月" Term="魯成公十六年十月"/>冬，十月乙亥，叔孫僑如出奔齊。<AlignEnd Key="3898"/>
<AlignBegin Type="Time" Key="3899" RefId="魯成公十六年十二月" Term="魯成公十六年十二月"/>十有二月乙丑，季孫行父及晉郤州盟于扈。<AlignEnd Key="3899"/>
<AlignBegin Type="Time" Key="3900" RefId="魯成公十六年十二月" Term="魯成公十六年十二月"/>公至自會。<AlignEnd Key="3900"/>
<AlignBegin Type="Time" Key="3901" RefId="魯成公十六年十二月" Term="魯成公十六年十二月"/>乙酉，刺公子偃。<AlignEnd Key="3901"/>
</doc_content>
</document>
<document filename="ChunQiuGongYangZhuan_00149">
<corpus>春秋公羊傳</corpus>
<title>魯成公十七年</title>
<doc_content>
<AlignBegin Type="Time" Key="3902" RefId="魯成公十七年正月" Term="魯成公十七年正月"/>十有七年春，衛北宮結率師侵鄭。<AlignEnd Key="3902"/>
<AlignBegin Type="Time" Key="3903" RefId="魯成公十七年六月" Term="魯成公十七年六月"/>夏，公會尹子、單子、晉侯、齊侯、宋公、衛侯、曹伯、邾婁人伐鄭。六月，乙酉，同盟于柯陵。<AlignEnd Key="3903"/>
<AlignBegin Type="Time" Key="3904" RefId="魯成公十七年七月" Term="魯成公十七年七月"/>秋，公至自會。<AlignEnd Key="3904"/>
<AlignBegin Type="Time" Key="3905" RefId="魯成公十七年七月" Term="魯成公十七年七月"/>齊高無咎出奔莒。<AlignEnd Key="3905"/>
<AlignBegin Type="Time" Key="3906" RefId="魯成公十七年九月" Term="魯成公十七年九月"/>九月辛丑，用郊。用者何？用者不宜用也。九月非所用郊也。然則郊曷用？郊用正月上辛，或曰用然後郊。<AlignEnd Key="3906"/>
<AlignBegin Type="Time" Key="3907" RefId="魯成公十七年九月" Term="魯成公十七年九月"/>晉侯使荀罃來乞師。<AlignEnd Key="3907"/>
<AlignBegin Type="Time" Key="3908" RefId="魯成公十七年十一月" Term="魯成公十七年十一月"/>冬，公會單子、晉侯、宋公、衛侯、曹伯、齊人、邾婁人伐鄭。十有一月，公至自伐鄭。<AlignEnd Key="3908"/>
<AlignBegin Type="Time" Key="3909" RefId="魯成公十七年十一月" Term="魯成公十七年十一月"/>壬申，公孫嬰齊卒于貍軫。非此月日也，曷為以此月日卒之？待君命然後卒大夫。曷為待君命然後卒大夫？前此者嬰齊走之晉，公會晉侯，將執公。嬰齊為公請，公許之反為大夫，歸。至于貍軫而卒。無君命不敢卒大夫，公至，曰：「吾固許之反為大夫。」然後卒之。<AlignEnd Key="3909"/>
<AlignBegin Type="Time" Key="3910" RefId="魯成公十七年十二月" Term="魯成公十七年十二月"/>十有二月丁巳朔，日有食之。<AlignEnd Key="3910"/>
<AlignBegin Type="Time" Key="3911" RefId="魯成公十七年十二月" Term="魯成公十七年十二月"/>邾婁子貜且卒。<AlignEnd Key="3911"/>
<AlignBegin Type="Time" Key="3912" RefId="魯成公十七年十二月" Term="魯成公十七年十二月"/>晉殺其大夫郤锜、郤州、郤至。<AlignEnd Key="3912"/>
<AlignBegin Type="Time" Key="3913" RefId="魯成公十七年十二月" Term="魯成公十七年十二月"/>楚人滅舒庸。<AlignEnd Key="3913"/>
</doc_content>
</document>
<document filename="ChunQiuGongYangZhuan_00150">
<corpus>春秋公羊傳</corpus>
<title>魯成公十八年</title>
<doc_content>
<AlignBegin Type="Time" Key="3914" RefId="魯成公十八年正月" Term="魯成公十八年正月"/>十有八年春，王正月，晉殺其大夫胥童。庚申，晉弒其君州蒲。<AlignEnd Key="3914"/>
<AlignBegin Type="Time" Key="3915" RefId="魯成公十八年正月" Term="魯成公十八年正月"/>齊殺其大夫國佐。<AlignEnd Key="3915"/>
<AlignBegin Type="Time" Key="3916" RefId="魯成公十八年正月" Term="魯成公十八年正月"/>公如晉。<AlignEnd Key="3916"/>
<AlignBegin Type="Time" Key="3917" RefId="魯成公十八年四月" Term="魯成公十八年四月"/>夏，楚子、鄭伯伐宋。<AlignEnd Key="3917"/>
<AlignBegin Type="Time" Key="3918" RefId="魯成公十八年四月" Term="魯成公十八年四月"/>宋魚石復入于彭城。<AlignEnd Key="3918"/>
<AlignBegin Type="Time" Key="3919" RefId="魯成公十八年四月" Term="魯成公十八年四月"/>公至自晉。<AlignEnd Key="3919"/>
<AlignBegin Type="Time" Key="3920" RefId="魯成公十八年四月" Term="魯成公十八年四月"/>晉侯使士丐來聘。<AlignEnd Key="3920"/>
<AlignBegin Type="Time" Key="3921" RefId="魯成公十八年八月" Term="魯成公十八年八月"/>秋，杞伯來朝。八月，邾婁子來朝。<AlignEnd Key="3921"/>
<AlignBegin Type="Time" Key="3922" RefId="魯成公十八年八月" Term="魯成公十八年八月"/>筑鹿囿。何以書？譏。何譏爾？有囿矣，又為也。<AlignEnd Key="3922"/>
<AlignBegin Type="Time" Key="3923" RefId="魯成公十八年八月" Term="魯成公十八年八月"/>己丑，公薨于路寢。<AlignEnd Key="3923"/>
<AlignBegin Type="Time" Key="3924" RefId="魯成公十八年十月" Term="魯成公十八年十月"/>冬，楚人、鄭人侵宋。<AlignEnd Key="3924"/>
<AlignBegin Type="Time" Key="3925" RefId="魯成公十八年十月" Term="魯成公十八年十月"/>晉侯使士彭來乞師。<AlignEnd Key="3925"/>
<AlignBegin Type="Time" Key="3926" RefId="魯成公十八年十二月" Term="魯成公十八年十二月"/>十有二月，仲孫蔑會晉侯、宋公、衛侯、邾婁子、齊崔杼同盟于虛朾。<AlignEnd Key="3926"/>
<AlignBegin Type="Time" Key="3927" RefId="魯成公十八年十二月" Term="魯成公十八年十二月"/>丁未，葬我君成公。<AlignEnd Key="3927"/>
</doc_content>
</document>
<document filename="ChunQiuGongYangZhuan_00151">
<corpus>春秋公羊傳</corpus>
<title>魯襄公元年</title>
<doc_content>
<AlignBegin Type="Time" Key="3928" RefId="魯襄公元年正月" Term="魯襄公元年正月"/>元年春，王正月，公即位。<AlignEnd Key="3928"/>
<AlignBegin Type="Time" Key="3929" RefId="魯襄公元年正月" Term="魯襄公元年正月"/>仲孫蔑會晉欒黡、宋華元、衛甯殖、曹人、莒人、邾婁人、滕人、薛人圍宋彭城。宋華元曷為與諸侯圍宋彭城？為宋誅也。其為宋誅奈何？魚石走之楚，楚為之伐宋，取彭城以封魚石。魚石之罪奈何？以入是為罪也。楚已取之矣，曷為系之宋？不與諸侯專封也。<AlignEnd Key="3929"/>
<AlignBegin Type="Time" Key="3930" RefId="魯襄公元年四月" Term="魯襄公元年四月"/>夏，晉韓屈帥師伐鄭。<AlignEnd Key="3930"/>
<AlignBegin Type="Time" Key="3931" RefId="魯襄公元年四月" Term="魯襄公元年四月"/>仲孫蔑會齊崔杼、曹人、邾婁人、杞人次于合。<AlignEnd Key="3931"/>
<AlignBegin Type="Time" Key="3932" RefId="魯襄公元年七月" Term="魯襄公元年七月"/>秋，楚公子壬夫帥師侵宋。<AlignEnd Key="3932"/>
<AlignBegin Type="Time" Key="3933" RefId="魯襄公元年九月" Term="魯襄公元年九月"/>九月辛酉，天王崩。<AlignEnd Key="3933"/>
<AlignBegin Type="Time" Key="3934" RefId="魯襄公元年九月" Term="魯襄公元年九月"/>邾婁子來朝。<AlignEnd Key="3934"/>
<AlignBegin Type="Time" Key="3935" RefId="魯襄公元年十月" Term="魯襄公元年十月"/>冬，衛侯使公孫剽來聘。<AlignEnd Key="3935"/>
<AlignBegin Type="Time" Key="3936" RefId="魯襄公元年十月" Term="魯襄公元年十月"/>晉侯使荀罃來聘。<AlignEnd Key="3936"/>
</doc_content>
</document>
<document filename="ChunQiuGongYangZhuan_00152">
<corpus>春秋公羊傳</corpus>
<title>魯襄公二年</title>
<doc_content>
<AlignBegin Type="Time" Key="3937" RefId="魯襄公二年正月" Term="魯襄公二年正月"/>二年春，王正月，葬簡王。<AlignEnd Key="3937"/>
<AlignBegin Type="Time" Key="3938" RefId="魯襄公二年正月" Term="魯襄公二年正月"/>鄭師伐宋。<AlignEnd Key="3938"/>
<AlignBegin Type="Time" Key="3939" RefId="魯襄公二年五月" Term="魯襄公二年五月"/>夏，五月庚寅，夫人姜氏薨。<AlignEnd Key="3939"/>
<AlignBegin Type="Time" Key="3940" RefId="魯襄公二年六月" Term="魯襄公二年六月"/>六月庚辰，鄭伯睔卒。<AlignEnd Key="3940"/>
<AlignBegin Type="Time" Key="3941" RefId="魯襄公二年六月" Term="魯襄公二年六月"/>晉師、宋師、衛甯殖侵鄭。<AlignEnd Key="3941"/>
<AlignBegin Type="Time" Key="3942" RefId="魯襄公二年七月" Term="魯襄公二年七月"/>秋，七月，仲孫蔑會晉荀罃、宋華元、衛孫林父、曹人、邾婁人于戚。<AlignEnd Key="3942"/>
<AlignBegin Type="Time" Key="3943" RefId="魯襄公二年七月" Term="魯襄公二年七月"/>己丑，葬我小君齊姜。齊姜者何？齊姜與繆姜，則未知其為宣夫人與？成夫人與？<AlignEnd Key="3943"/>
<AlignBegin Type="Time" Key="3944" RefId="魯襄公二年七月" Term="魯襄公二年七月"/>叔孫豹如宋。<AlignEnd Key="3944"/>
<AlignBegin Type="Time" Key="3945" RefId="魯襄公二年十月" Term="魯襄公二年十月"/>冬，仲孫蔑會晉荀罃、齊崔杼、宋華元、衛孫林父、曹人、邾婁人、滕人、薛人、小邾婁人于戚，遂城虎牢。虎牢者何？鄭之邑也。其言城之何？取之也。取之則曷為不言取之？為中國諱也。曷為為中國諱？諱伐喪也。曷為不系乎鄭？為中國諱也。大夫無遂事，此其言遂何？歸惡乎大夫也。<AlignEnd Key="3945"/>
<AlignBegin Type="Time" Key="3946" RefId="魯襄公二年十月" Term="魯襄公二年十月"/>楚殺其大夫公子申。<AlignEnd Key="3946"/>
</doc_content>
</document>
<document filename="ChunQiuGongYangZhuan_00153">
<corpus>春秋公羊傳</corpus>
<title>魯襄公三年</title>
<doc_content>
<AlignBegin Type="Time" Key="3947" RefId="魯襄公三年正月" Term="魯襄公三年正月"/>三年春，楚公子嬰齊帥師伐吳。<AlignEnd Key="3947"/>
<AlignBegin Type="Time" Key="3948" RefId="魯襄公三年正月" Term="魯襄公三年正月"/>公如晉。<AlignEnd Key="3948"/>
<AlignBegin Type="Time" Key="3949" RefId="魯襄公三年四月" Term="魯襄公三年四月"/>夏，四月壬戌，公及晉侯盟于長樗。<AlignEnd Key="3949"/>
<AlignBegin Type="Time" Key="3950" RefId="魯襄公三年四月" Term="魯襄公三年四月"/>公至自晉。<AlignEnd Key="3950"/>
<AlignBegin Type="Time" Key="3951" RefId="魯襄公三年六月" Term="魯襄公三年六月"/>六月，公會單子、晉侯、宋公、衛侯、鄭伯、莒子、邾婁子、齊世子光；己未，同盟于雞澤。陳侯使袁僑如會。其言如會何？後會也。<AlignEnd Key="3951"/>
<AlignBegin Type="Time" Key="3952" RefId="魯襄公三年六月" Term="魯襄公三年六月"/>戊寅，叔孫豹及諸侯之大夫及陳袁僑盟。曷為殊及陳袁僑？為其與袁僑盟也。<AlignEnd Key="3952"/>
<AlignBegin Type="Time" Key="3953" RefId="魯襄公三年七月" Term="魯襄公三年七月"/>秋，公至自會。<AlignEnd Key="3953"/>
<AlignBegin Type="Time" Key="3954" RefId="魯襄公三年十月" Term="魯襄公三年十月"/>冬，晉荀罃帥師伐許。<AlignEnd Key="3954"/>
</doc_content>
</document>
<document filename="ChunQiuGongYangZhuan_00154">
<corpus>春秋公羊傳</corpus>
<title>魯襄公四年</title>
<doc_content>
<AlignBegin Type="Time" Key="3955" RefId="魯襄公四年三月" Term="魯襄公四年三月"/>四年春，王三月己酉，陳侯午卒。<AlignEnd Key="3955"/>
<AlignBegin Type="Time" Key="3956" RefId="魯襄公四年四月" Term="魯襄公四年四月"/>夏，叔孫豹如晉。<AlignEnd Key="3956"/>
<AlignBegin Type="Time" Key="3957" RefId="魯襄公四年七月" Term="魯襄公四年七月"/>秋，七月戊子，夫人弋氏薨。<AlignEnd Key="3957"/>
<AlignBegin Type="Time" Key="3958" RefId="魯襄公四年七月" Term="魯襄公四年七月"/>葬陳成公。<AlignEnd Key="3958"/>
<AlignBegin Type="Time" Key="3959" RefId="魯襄公四年八月" Term="魯襄公四年八月"/>八月辛亥，葬我小君定弋。定弋者，襄公之母也。<AlignEnd Key="3959"/>
<AlignBegin Type="Time" Key="3960" RefId="魯襄公四年十月" Term="魯襄公四年十月"/>冬，公如晉。<AlignEnd Key="3960"/>
<AlignBegin Type="Time" Key="3961" RefId="魯襄公四年十月" Term="魯襄公四年十月"/>陳人圍頓。<AlignEnd Key="3961"/>
</doc_content>
</document>
<document filename="ChunQiuGongYangZhuan_00155">
<corpus>春秋公羊傳</corpus>
<title>魯襄公五年</title>
<doc_content>
<AlignBegin Type="Time" Key="3962" RefId="魯襄公五年正月" Term="魯襄公五年正月"/>五年春，公至自晉。<AlignEnd Key="3962"/>
<AlignBegin Type="Time" Key="3963" RefId="魯襄公五年四月" Term="魯襄公五年四月"/>夏，鄭伯使公子發來聘。<AlignEnd Key="3963"/>
<AlignBegin Type="Time" Key="3964" RefId="魯襄公五年四月" Term="魯襄公五年四月"/>叔孫豹、鄫世子巫如晉。外相如不書，此何以書？為叔孫豹率而與之俱也。叔孫豹則曷為率而與之俱？蓋舅出也。莒將滅之，故相與往殆乎晉也。莒將滅之，則曷為相與往殆乎晉？取後乎莒也。其取後乎莒奈何？莒女有為鄫夫人者，蓋欲立其出也。<AlignEnd Key="3964"/>
<AlignBegin Type="Time" Key="3965" RefId="魯襄公五年四月" Term="魯襄公五年四月"/>仲孫蔑、衛孫林父會吳于善稻。<AlignEnd Key="3965"/>
<AlignBegin Type="Time" Key="3966" RefId="魯襄公五年七月" Term="魯襄公五年七月"/>秋，大雩。<AlignEnd Key="3966"/>
<AlignBegin Type="Time" Key="3967" RefId="魯襄公五年七月" Term="魯襄公五年七月"/>楚殺其大夫公子壬夫。<AlignEnd Key="3967"/>
<AlignBegin Type="Time" Key="3968" RefId="魯襄公五年七月" Term="魯襄公五年七月"/>公會晉侯、宋公、陳侯、衛侯、鄭伯、曹伯、莒子、邾婁子、滕子、薛伯、齊世子光、吳人、鄫人于戚。吳何以稱人？吳、鄫人云則不辭。<AlignEnd Key="3968"/>
<AlignBegin Type="Time" Key="3969" RefId="魯襄公五年七月" Term="魯襄公五年七月"/>公至自會。<AlignEnd Key="3969"/>
<AlignBegin Type="Time" Key="3970" RefId="魯襄公五年十月" Term="魯襄公五年十月"/>冬，戍陳。孰戍之？諸侯戍之。曷為不言諸侯戍之？離至不可得而序，故言我也。<AlignEnd Key="3970"/>
<AlignBegin Type="Time" Key="3971" RefId="魯襄公五年十月" Term="魯襄公五年十月"/>楚公子貞帥師伐陳。<AlignEnd Key="3971"/>
<AlignBegin Type="Time" Key="3972" RefId="魯襄公五年十二月" Term="魯襄公五年十二月"/>公會晉侯、宋公、衛侯、鄭伯、曹伯、莒子、邾婁子、滕子、薛伯、齊世子光，救陳。十有二月，公至自救陳。<AlignEnd Key="3972"/>
<AlignBegin Type="Time" Key="3973" RefId="魯襄公五年十二月" Term="魯襄公五年十二月"/>辛未，季孫行父卒。<AlignEnd Key="3973"/>
</doc_content>
</document>
<document filename="ChunQiuGongYangZhuan_00156">
<corpus>春秋公羊傳</corpus>
<title>魯襄公六年</title>
<doc_content>
<AlignBegin Type="Time" Key="3974" RefId="魯襄公六年三月" Term="魯襄公六年三月"/>六年春，王三月壬午，杞伯姑容卒。<AlignEnd Key="3974"/>
<AlignBegin Type="Time" Key="3975" RefId="魯襄公六年四月" Term="魯襄公六年四月"/>夏，宋華弱來奔。<AlignEnd Key="3975"/>
<AlignBegin Type="Time" Key="3976" RefId="魯襄公六年七月" Term="魯襄公六年七月"/>秋，葬杞桓公。<AlignEnd Key="3976"/>
<AlignBegin Type="Time" Key="3977" RefId="魯襄公六年七月" Term="魯襄公六年七月"/>滕子來朝。<AlignEnd Key="3977"/>
<AlignBegin Type="Time" Key="3978" RefId="魯襄公六年七月" Term="魯襄公六年七月"/>莒人滅鄫。<AlignEnd Key="3978"/>
<AlignBegin Type="Time" Key="3979" RefId="魯襄公六年十月" Term="魯襄公六年十月"/>冬，叔孫豹如邾婁。<AlignEnd Key="3979"/>
<AlignBegin Type="Time" Key="3980" RefId="魯襄公六年十月" Term="魯襄公六年十月"/>季孫宿如晉。<AlignEnd Key="3980"/>
<AlignBegin Type="Time" Key="3981" RefId="魯襄公六年十二月" Term="魯襄公六年十二月"/>十有二月，齊侯滅萊。曷為不言萊君出奔？國滅，君死之，正也。<AlignEnd Key="3981"/>
</doc_content>
</document>
<document filename="ChunQiuGongYangZhuan_00157">
<corpus>春秋公羊傳</corpus>
<title>魯襄公七年</title>
<doc_content>
<AlignBegin Type="Time" Key="3982" RefId="魯襄公七年正月" Term="魯襄公七年正月"/>七年春，郯子來朝。<AlignEnd Key="3982"/>
<AlignBegin Type="Time" Key="3983" RefId="魯襄公七年四月" Term="魯襄公七年四月"/>夏，四月，三卜郊，不從，乃免牲。<AlignEnd Key="3983"/>
<AlignBegin Type="Time" Key="3984" RefId="魯襄公七年四月" Term="魯襄公七年四月"/>小邾婁子來朝。<AlignEnd Key="3984"/>
<AlignBegin Type="Time" Key="3985" RefId="魯襄公七年四月" Term="魯襄公七年四月"/>城費。<AlignEnd Key="3985"/>
<AlignBegin Type="Time" Key="3986" RefId="魯襄公七年七月" Term="魯襄公七年七月"/>秋，季孫宿如衛。<AlignEnd Key="3986"/>
<AlignBegin Type="Time" Key="3987" RefId="魯襄公七年八月" Term="魯襄公七年八月"/>八月，螽。<AlignEnd Key="3987"/>
<AlignBegin Type="Time" Key="3988" RefId="魯襄公七年十月" Term="魯襄公七年十月"/>冬，十月，衛侯使孫林父來聘。<AlignEnd Key="3988"/>
<AlignBegin Type="Time" Key="3989" RefId="魯襄公七年十月" Term="魯襄公七年十月"/>壬戌，及孫林父盟。<AlignEnd Key="3989"/>
<AlignBegin Type="Time" Key="3990" RefId="魯襄公七年十月" Term="魯襄公七年十月"/>楚公子貞帥師圍陳。<AlignEnd Key="3990"/>
<AlignBegin Type="Time" Key="3991" RefId="魯襄公七年十二月" Term="魯襄公七年十二月"/>十有二月，公會晉侯、宋公、陳侯、衛侯、曹伯、莒子、邾婁子于鄬。鄭伯髡原如會，未見諸侯；丙戌，卒於操。操者何？鄭之邑也。諸侯卒其封內不地，此何以地？隱之也。何隱爾？弒也。孰弒之？其大夫弒之。曷為不言其大夫弒之？為中國諱也。曷為為中國諱？鄭伯將會諸侯于鄬，其大夫諫曰：「中國不足歸也，則不若與楚。」鄭伯曰：「不可。」其大夫曰：「以中國為義，則伐我喪；以中國為強，則不若楚。」於是弒之。鄭伯髡原何以名？傷而反，未至乎舍而卒也。未見諸侯，其言如會何？致其意也。<AlignEnd Key="3991"/>
<AlignBegin Type="Time" Key="3992" RefId="魯襄公七年十二月" Term="魯襄公七年十二月"/>陳侯逃歸。<AlignEnd Key="3992"/>
</doc_content>
</document>
<document filename="ChunQiuGongYangZhuan_00158">
<corpus>春秋公羊傳</corpus>
<title>魯襄公八年</title>
<doc_content>
<AlignBegin Type="Time" Key="3993" RefId="魯襄公八年正月" Term="魯襄公八年正月"/>八年春，王正月，公如晉。<AlignEnd Key="3993"/>
<AlignBegin Type="Time" Key="3994" RefId="魯襄公八年四月" Term="魯襄公八年四月"/>夏，葬鄭僖公。賊未討，何以書葬？為中國諱也。<AlignEnd Key="3994"/>
<AlignBegin Type="Time" Key="3995" RefId="魯襄公八年四月" Term="魯襄公八年四月"/>鄭人侵蔡，獲蔡公子燮。此侵也，其言獲何？侵而言獲者，適得之也。<AlignEnd Key="3995"/>
<AlignBegin Type="Time" Key="3996" RefId="魯襄公八年四月" Term="魯襄公八年四月"/>季孫宿會晉侯、鄭伯、齊人、宋人、衛人、邾婁人于刑丘。公至自晉。<AlignEnd Key="3996"/>
<AlignBegin Type="Time" Key="3997" RefId="魯襄公八年四月" Term="魯襄公八年四月"/>莒人伐我東鄙。<AlignEnd Key="3997"/>
<AlignBegin Type="Time" Key="3998" RefId="魯襄公八年九月" Term="魯襄公八年九月"/>秋，九月，大雩。<AlignEnd Key="3998"/>
<AlignBegin Type="Time" Key="3999" RefId="魯襄公八年十月" Term="魯襄公八年十月"/>冬，楚公子貞帥師伐鄭。<AlignEnd Key="3999"/>
<AlignBegin Type="Time" Key="4000" RefId="魯襄公八年十月" Term="魯襄公八年十月"/>晉侯使士丐來聘。<AlignEnd Key="4000"/>
</doc_content>
</document>
<document filename="ChunQiuGongYangZhuan_00159">
<corpus>春秋公羊傳</corpus>
<title>魯襄公九年</title>
<doc_content>
<AlignBegin Type="Time" Key="4001" RefId="魯襄公九年正月" Term="魯襄公九年正月"/>九年春，宋火。曷為或言災？或言火？大者曰災，小者曰火。然則內何以不言火？內不言火者，甚之也。何以書？記災也。外災不書，此何以書？為王者之後記災也。<AlignEnd Key="4001"/>
<AlignBegin Type="Time" Key="4002" RefId="魯襄公九年四月" Term="魯襄公九年四月"/>夏，季孫宿如晉。<AlignEnd Key="4002"/>
<AlignBegin Type="Time" Key="4003" RefId="魯襄公九年五月" Term="魯襄公九年五月"/>五月辛酉，夫人姜氏薨。<AlignEnd Key="4003"/>
<AlignBegin Type="Time" Key="4004" RefId="魯襄公九年八月" Term="魯襄公九年八月"/>秋，八月癸未，葬我小君繆姜。<AlignEnd Key="4004"/>
<AlignBegin Type="Time" Key="4005" RefId="魯襄公九年十二月" Term="魯襄公九年十二月"/>冬，公會晉侯、宋公、衛侯、曹伯、莒子、邾婁子、滕子、薛伯、杞伯、小邾婁子、齊世子光伐鄭。十有二月己亥，同盟于戲。<AlignEnd Key="4005"/>
<AlignBegin Type="Time" Key="4006" RefId="魯襄公九年十二月" Term="魯襄公九年十二月"/>楚子伐鄭。<AlignEnd Key="4006"/>
</doc_content>
</document>
<document filename="ChunQiuGongYangZhuan_00160">
<corpus>春秋公羊傳</corpus>
<title>魯襄公十年</title>
<doc_content>
<AlignBegin Type="Time" Key="4007" RefId="魯襄公十年正月" Term="魯襄公十年正月"/>十年春，公會晉侯、宋公、衛侯、曹伯、莒子、邾婁子、滕子、薛伯、杞伯、小邾婁子、齊世子光會吳于柤。<AlignEnd Key="4007"/>
<AlignBegin Type="Time" Key="4008" RefId="魯襄公十年五月" Term="魯襄公十年五月"/>夏，五月甲午，遂滅偪陽。公至自會。<AlignEnd Key="4008"/>
<AlignBegin Type="Time" Key="4009" RefId="魯襄公十年五月" Term="魯襄公十年五月"/>楚公子貞、鄭公孫輒帥師伐宋。<AlignEnd Key="4009"/>
<AlignBegin Type="Time" Key="4010" RefId="魯襄公十年五月" Term="魯襄公十年五月"/>晉師伐秦。<AlignEnd Key="4010"/>
<AlignBegin Type="Time" Key="4011" RefId="魯襄公十年七月" Term="魯襄公十年七月"/>秋，莒人伐我東鄙。公會晉侯、宋公、衛侯、曹伯、莒子、邾婁子、齊世子光、滕子、薛伯、杞伯、小邾婁子伐鄭。<AlignEnd Key="4011"/>
<AlignBegin Type="Time" Key="4012" RefId="魯襄公十年十月" Term="魯襄公十年十月"/>冬，盜殺鄭公子斐、公子發、公孫輒。戍鄭虎牢。孰戍之？諸侯戍之。曷為不言諸侯戍之？離至不可得而序，故言我也。諸侯已取之矣，曷為系之鄭？諸侯莫之主有，故反系之鄭。<AlignEnd Key="4012"/>
<AlignBegin Type="Time" Key="4013" RefId="魯襄公十年十月" Term="魯襄公十年十月"/>楚公子貞帥師救鄭。<AlignEnd Key="4013"/>
<AlignBegin Type="Time" Key="4014" RefId="魯襄公十年十月" Term="魯襄公十年十月"/>公至自伐鄭。<AlignEnd Key="4014"/>
</doc_content>
</document>
<document filename="ChunQiuGongYangZhuan_00161">
<corpus>春秋公羊傳</corpus>
<title>魯襄公十一年</title>
<doc_content>
<AlignBegin Type="Time" Key="4015" RefId="魯襄公十一年正月" Term="魯襄公十一年正月"/>十有一年春，王正月，作三軍。三軍者何？三卿也。作三軍，何以書？譏。何譏爾？古者上卿、下卿，上士、下士。<AlignEnd Key="4015"/>
<AlignBegin Type="Time" Key="4016" RefId="魯襄公十一年四月" Term="魯襄公十一年四月"/>夏，四月，四卜郊，不從，乃不郊。<AlignEnd Key="4016"/>
<AlignBegin Type="Time" Key="4017" RefId="魯襄公十一年四月" Term="魯襄公十一年四月"/>鄭公孫舍之帥師侵宋。<AlignEnd Key="4017"/>
<AlignBegin Type="Time" Key="4018" RefId="魯襄公十一年四月" Term="魯襄公十一年四月"/>公會晉侯、宋公、衛侯、曹伯、齊世子光、莒子、邾婁子、滕子、薛伯、杞伯、小邾婁子伐鄭。<AlignEnd Key="4018"/>
<AlignBegin Type="Time" Key="4019" RefId="魯襄公十一年七月" Term="魯襄公十一年七月"/>秋，七月己未，同盟于京城北。<AlignEnd Key="4019"/>
<AlignBegin Type="Time" Key="4020" RefId="魯襄公十一年七月" Term="魯襄公十一年七月"/>公至自伐鄭。<AlignEnd Key="4020"/>
<AlignBegin Type="Time" Key="4021" RefId="魯襄公十一年七月" Term="魯襄公十一年七月"/>楚子、鄭伯伐宋。<AlignEnd Key="4021"/>
<AlignBegin Type="Time" Key="4022" RefId="魯襄公十一年七月" Term="魯襄公十一年七月"/>公會晉侯、宋公、衛侯、曹伯、齊世子光、莒子、邾婁子、滕子、薛伯、杞伯、小邾婁子伐鄭，會于蕭魚。此伐鄭也，其言會于蕭魚何？蓋鄭與會爾。<AlignEnd Key="4022"/>
<AlignBegin Type="Time" Key="4023" RefId="魯襄公十一年七月" Term="魯襄公十一年七月"/>公至自會。<AlignEnd Key="4023"/>
<AlignBegin Type="Time" Key="4024" RefId="魯襄公十一年七月" Term="魯襄公十一年七月"/>楚人執鄭行人良霄。<AlignEnd Key="4024"/>
<AlignBegin Type="Time" Key="4025" RefId="魯襄公十一年十月" Term="魯襄公十一年十月"/>冬，秦人伐晉。<AlignEnd Key="4025"/>
</doc_content>
</document>
<document filename="ChunQiuGongYangZhuan_00162">
<corpus>春秋公羊傳</corpus>
<title>魯襄公十二年</title>
<doc_content>
<AlignBegin Type="Time" Key="4026" RefId="魯襄公十二年三月" Term="魯襄公十二年三月"/>十有二年春，王三月，莒人伐我東鄙，圍臺。邑不言圍，此其言圍何？伐而言圍者，取邑之辭也；伐而不言圍者，非取邑之辭也。<AlignEnd Key="4026"/>
<AlignBegin Type="Time" Key="4027" RefId="魯襄公十二年三月" Term="魯襄公十二年三月"/>季孫宿帥師救臺，遂入運。大夫無遂事，此其言遂何？公不得為政爾。<AlignEnd Key="4027"/>
<AlignBegin Type="Time" Key="4028" RefId="魯襄公十二年四月" Term="魯襄公十二年四月"/>夏，晉侯使士彭來聘。<AlignEnd Key="4028"/>
<AlignBegin Type="Time" Key="4029" RefId="魯襄公十二年九月" Term="魯襄公十二年九月"/>秋，九月，吳子乘卒。<AlignEnd Key="4029"/>
<AlignBegin Type="Time" Key="4030" RefId="魯襄公十二年十月" Term="魯襄公十二年十月"/>冬，楚公子貞帥師侵宋。<AlignEnd Key="4030"/>
<AlignBegin Type="Time" Key="4031" RefId="魯襄公十二年十月" Term="魯襄公十二年十月"/>公如晉。<AlignEnd Key="4031"/>
</doc_content>
</document>
<document filename="ChunQiuGongYangZhuan_00163">
<corpus>春秋公羊傳</corpus>
<title>魯襄公十三年</title>
<doc_content>
<AlignBegin Type="Time" Key="4032" RefId="魯襄公十三年正月" Term="魯襄公十三年正月"/>十有三年春，公至自晉。<AlignEnd Key="4032"/>
<AlignBegin Type="Time" Key="4033" RefId="魯襄公十三年四月" Term="魯襄公十三年四月"/>夏，取詩。詩者何？邾婁之邑也。曷為不系乎邾婁？諱亟也。<AlignEnd Key="4033"/>
<AlignBegin Type="Time" Key="4034" RefId="魯襄公十三年九月" Term="魯襄公十三年九月"/>秋，九月庚辰，楚子審卒。<AlignEnd Key="4034"/>
<AlignBegin Type="Time" Key="4035" RefId="魯襄公十三年十月" Term="魯襄公十三年十月"/>冬，城防。<AlignEnd Key="4035"/>
</doc_content>
</document>
<document filename="ChunQiuGongYangZhuan_00164">
<corpus>春秋公羊傳</corpus>
<title>魯襄公十四年</title>
<doc_content>
<AlignBegin Type="Time" Key="4036" RefId="魯襄公十四年正月" Term="魯襄公十四年正月"/>十有四年春，王正月，季孫宿、叔老會晉士丐、齊人、宋人、衛人、鄭公孫囆、曹人、莒人、邾婁人、滕人、薛人、杞人、小邾婁人會吳于向。<AlignEnd Key="4036"/>
<AlignBegin Type="Time" Key="4037" RefId="魯襄公十四年二月" Term="魯襄公十四年二月"/>二月乙未朔，日有食之。<AlignEnd Key="4037"/>
<AlignBegin Type="Time" Key="4038" RefId="魯襄公十四年四月" Term="魯襄公十四年四月"/>夏，四月，叔孫豹會晉荀偃、齊人、宋人、衛北宮結、鄭公孫囆、曹人、莒人、邾婁人、滕人、薛人、杞人、小邾婁人伐秦。<AlignEnd Key="4038"/>
<AlignBegin Type="Time" Key="4039" RefId="魯襄公十四年四月" Term="魯襄公十四年四月"/>己未，衛侯衎出奔齊。<AlignEnd Key="4039"/>
<AlignBegin Type="Time" Key="4040" RefId="魯襄公十四年四月" Term="魯襄公十四年四月"/>莒人侵我東鄙。<AlignEnd Key="4040"/>
<AlignBegin Type="Time" Key="4041" RefId="魯襄公十四年七月" Term="魯襄公十四年七月"/>秋，楚公子貞帥師伐吳。<AlignEnd Key="4041"/>
<AlignBegin Type="Time" Key="4042" RefId="魯襄公十四年十月" Term="魯襄公十四年十月"/>冬，季孫宿會晉士丐、宋華閱、衛孫林父、鄭公孫囆、莒人、邾婁人于戚。<AlignEnd Key="4042"/>
</doc_content>
</document>
<document filename="ChunQiuGongYangZhuan_00165">
<corpus>春秋公羊傳</corpus>
<title>魯襄公十五年</title>
<doc_content>
<AlignBegin Type="Time" Key="4043" RefId="魯襄公十五年二月" Term="魯襄公十五年二月"/>十有五年春，宋公使向戌來聘。二月己亥，及向戌盟于劉。<AlignEnd Key="4043"/>
<AlignBegin Type="Time" Key="4044" RefId="魯襄公十五年四月" Term="魯襄公十五年四月"/>劉夏逆王后于齊。劉夏者何？天子之大夫也。劉者何？邑也。其稱劉何？以邑氏也。外逆女不書，此何以書？過我也。<AlignEnd Key="4044"/>
<AlignBegin Type="Time" Key="4045" RefId="魯襄公十五年四月" Term="魯襄公十五年四月"/>夏，齊侯伐我北鄙，圍成。公救成，至遇。其言至遇何？不敢進也。<AlignEnd Key="4045"/>
<AlignBegin Type="Time" Key="4046" RefId="魯襄公十五年四月" Term="魯襄公十五年四月"/>季孫宿、叔孫豹帥師城成郛。<AlignEnd Key="4046"/>
<AlignBegin Type="Time" Key="4047" RefId="魯襄公十五年八月" Term="魯襄公十五年八月"/>秋，八月丁巳，日有食之。<AlignEnd Key="4047"/>
<AlignBegin Type="Time" Key="4048" RefId="魯襄公十五年八月" Term="魯襄公十五年八月"/>邾婁人伐我南鄙。<AlignEnd Key="4048"/>
<AlignBegin Type="Time" Key="4049" RefId="魯襄公十五年十一月" Term="魯襄公十五年十一月"/>冬，十有一月癸亥，晉侯周卒。<AlignEnd Key="4049"/>
</doc_content>
</document>
<document filename="ChunQiuGongYangZhuan_00166">
<corpus>春秋公羊傳</corpus>
<title>魯襄公十六年</title>
<doc_content>
<AlignBegin Type="Time" Key="4050" RefId="魯襄公十六年正月" Term="魯襄公十六年正月"/>十有六年春，王正月，葬晉悼公。<AlignEnd Key="4050"/>
<AlignBegin Type="Time" Key="4051" RefId="魯襄公十六年三月" Term="魯襄公十六年三月"/>三月，公會晉侯、宋公、衛侯、鄭伯、曹伯、莒子、邾婁子、薛伯、杞伯、小邾婁子于湨梁；戊寅，大夫盟。諸侯皆在是，其言大夫盟何？信在大夫也。何言乎信在大夫？遍剌天下之大夫也。曷為遍剌天下之大夫？君若贅旒然。<AlignEnd Key="4051"/>
<AlignBegin Type="Time" Key="4052" RefId="魯襄公十六年三月" Term="魯襄公十六年三月"/>晉人執莒子、邾婁子以歸。<AlignEnd Key="4052"/>
<AlignBegin Type="Time" Key="4053" RefId="魯襄公十六年三月" Term="魯襄公十六年三月"/>齊侯伐我北鄙。<AlignEnd Key="4053"/>
<AlignBegin Type="Time" Key="4054" RefId="魯襄公十六年四月" Term="魯襄公十六年四月"/>夏，公至自會。<AlignEnd Key="4054"/>
<AlignBegin Type="Time" Key="4055" RefId="魯襄公十六年五月" Term="魯襄公十六年五月"/>五月甲子，地震。<AlignEnd Key="4055"/>
<AlignBegin Type="Time" Key="4056" RefId="魯襄公十六年五月" Term="魯襄公十六年五月"/>叔老會鄭伯、晉荀偃、衛甯殖、宋人，伐許。<AlignEnd Key="4056"/>
<AlignBegin Type="Time" Key="4057" RefId="魯襄公十六年七月" Term="魯襄公十六年七月"/>秋，齊侯伐我北鄙，圍成。<AlignEnd Key="4057"/>
<AlignBegin Type="Time" Key="4058" RefId="魯襄公十六年七月" Term="魯襄公十六年七月"/>大雩。<AlignEnd Key="4058"/>
<AlignBegin Type="Time" Key="4059" RefId="魯襄公十六年十月" Term="魯襄公十六年十月"/>冬，叔孫豹如晉。<AlignEnd Key="4059"/>
</doc_content>
</document>
<document filename="ChunQiuGongYangZhuan_00167">
<corpus>春秋公羊傳</corpus>
<title>魯襄公十七年</title>
<doc_content>
<AlignBegin Type="Time" Key="4060" RefId="魯襄公十七年二月" Term="魯襄公十七年二月"/>十有七年春，王二月庚午，邾婁子瞷卒。<AlignEnd Key="4060"/>
<AlignBegin Type="Time" Key="4061" RefId="魯襄公十七年二月" Term="魯襄公十七年二月"/>宋人伐陳。<AlignEnd Key="4061"/>
<AlignBegin Type="Time" Key="4062" RefId="魯襄公十七年四月" Term="魯襄公十七年四月"/>夏，衛石買帥師伐曹。<AlignEnd Key="4062"/>
<AlignBegin Type="Time" Key="4063" RefId="魯襄公十七年七月" Term="魯襄公十七年七月"/>秋，齊侯伐我北鄙，圍洮。齊高厚帥師伐我北鄙，圍防。<AlignEnd Key="4063"/>
<AlignBegin Type="Time" Key="4064" RefId="魯襄公十七年九月" Term="魯襄公十七年九月"/>九月，大雩。<AlignEnd Key="4064"/>
<AlignBegin Type="Time" Key="4065" RefId="魯襄公十七年九月" Term="魯襄公十七年九月"/>宋華臣出奔陳。<AlignEnd Key="4065"/>
<AlignBegin Type="Time" Key="4066" RefId="魯襄公十七年十月" Term="魯襄公十七年十月"/>冬，邾婁人伐我南鄙。<AlignEnd Key="4066"/>
</doc_content>
</document>
<document filename="ChunQiuGongYangZhuan_00168">
<corpus>春秋公羊傳</corpus>
<title>魯襄公十八年</title>
<doc_content>
<AlignBegin Type="Time" Key="4067" RefId="魯襄公十八年正月" Term="魯襄公十八年正月"/>十有八年春，白狄來。白狄者何？夷狄之君也。何以不言朝？不能朝也。<AlignEnd Key="4067"/>
<AlignBegin Type="Time" Key="4068" RefId="魯襄公十八年四月" Term="魯襄公十八年四月"/>夏，晉人執衛行人石買。<AlignEnd Key="4068"/>
<AlignBegin Type="Time" Key="4069" RefId="魯襄公十八年七月" Term="魯襄公十八年七月"/>秋，齊師伐我北鄙。<AlignEnd Key="4069"/>
<AlignBegin Type="Time" Key="4070" RefId="魯襄公十八年十月" Term="魯襄公十八年十月"/>冬，十月，公會晉侯、宋公、衛侯、鄭伯、曹伯、莒子、邾婁子、滕子、薛伯、杞伯、小邾婁子同圍齊；曹伯負芻卒于師。<AlignEnd Key="4070"/>
<AlignBegin Type="Time" Key="4071" RefId="魯襄公十八年十月" Term="魯襄公十八年十月"/>楚公子午帥師伐鄭。<AlignEnd Key="4071"/>
</doc_content>
</document>
<document filename="ChunQiuGongYangZhuan_00169">
<corpus>春秋公羊傳</corpus>
<title>魯襄公十九年</title>
<doc_content>
<AlignBegin Type="Time" Key="4072" RefId="魯襄公十九年正月" Term="魯襄公十九年正月"/>十有九年春，王正月，諸侯盟于祝阿。<AlignEnd Key="4072"/>
<AlignBegin Type="Time" Key="4073" RefId="魯襄公十九年正月" Term="魯襄公十九年正月"/>晉人執邾婁子。<AlignEnd Key="4073"/>
<AlignBegin Type="Time" Key="4074" RefId="魯襄公十九年正月" Term="魯襄公十九年正月"/>公至自伐齊。此同圍齊也，何以致伐？未圍齊也。未圍齊則其言圍齊何？抑齊也。曷為抑齊？為其亟伐也；或曰為其驕蹇，使其世子處乎諸侯之上也。<AlignEnd Key="4074"/>
<AlignBegin Type="Time" Key="4075" RefId="魯襄公十九年正月" Term="魯襄公十九年正月"/>取邾婁田，自漷水。其言自漷水何？以漷為竟也。何言乎以漷為竟？漷移也。<AlignEnd Key="4075"/>
<AlignBegin Type="Time" Key="4076" RefId="魯襄公十九年正月" Term="魯襄公十九年正月"/>季孫宿如晉。<AlignEnd Key="4076"/>
<AlignBegin Type="Time" Key="4077" RefId="魯襄公十九年正月" Term="魯襄公十九年正月"/>葬曹成公。<AlignEnd Key="4077"/>
<AlignBegin Type="Time" Key="4078" RefId="魯襄公十九年四月" Term="魯襄公十九年四月"/>夏，衛孫林父帥師伐齊。<AlignEnd Key="4078"/>
<AlignBegin Type="Time" Key="4079" RefId="魯襄公十九年七月" Term="魯襄公十九年七月"/>秋，七月辛卯，齊侯瑗卒。<AlignEnd Key="4079"/>
<AlignBegin Type="Time" Key="4080" RefId="魯襄公十九年七月" Term="魯襄公十九年七月"/>晉士丐帥師侵齊，至穀，聞齊侯卒，乃還。還者何？善辭也。何善爾？大其不伐喪也。此受命乎君而伐齊，則何大乎其不伐喪？大夫以君命出，進退在大夫也。<AlignEnd Key="4080"/>
<AlignBegin Type="Time" Key="4081" RefId="魯襄公十九年八月" Term="魯襄公十九年八月"/>八月丙辰，仲孫蔑卒。<AlignEnd Key="4081"/>
<AlignBegin Type="Time" Key="4082" RefId="魯襄公十九年八月" Term="魯襄公十九年八月"/>齊殺其大夫高厚。<AlignEnd Key="4082"/>
<AlignBegin Type="Time" Key="4083" RefId="魯襄公十九年八月" Term="魯襄公十九年八月"/>鄭殺其大夫公子喜。<AlignEnd Key="4083"/>
<AlignBegin Type="Time" Key="4084" RefId="魯襄公十九年十月" Term="魯襄公十九年十月"/>冬，葬齊靈公。<AlignEnd Key="4084"/>
<AlignBegin Type="Time" Key="4085" RefId="魯襄公十九年十月" Term="魯襄公十九年十月"/>城西郛。<AlignEnd Key="4085"/>
<AlignBegin Type="Time" Key="4086" RefId="魯襄公十九年十月" Term="魯襄公十九年十月"/>叔孫豹會晉士丐于柯。<AlignEnd Key="4086"/>
<AlignBegin Type="Time" Key="4087" RefId="魯襄公十九年十月" Term="魯襄公十九年十月"/>城武城。<AlignEnd Key="4087"/>
</doc_content>
</document>
<document filename="ChunQiuGongYangZhuan_00170">
<corpus>春秋公羊傳</corpus>
<title>魯襄公二十年</title>
<doc_content>
<AlignBegin Type="Time" Key="4088" RefId="魯襄公二十年正月" Term="魯襄公二十年正月"/>二十年春，王正月辛亥，仲孫遬會莒人盟于向。<AlignEnd Key="4088"/>
<AlignBegin Type="Time" Key="4089" RefId="魯襄公二十年六月" Term="魯襄公二十年六月"/>夏，六月庚申，公會晉侯、齊侯、宋公、衛侯、鄭伯、曹伯、莒子、邾婁子、滕子、薛伯、杞伯、小邾婁子盟于澶淵。<AlignEnd Key="4089"/>
<AlignBegin Type="Time" Key="4090" RefId="魯襄公二十年七月" Term="魯襄公二十年七月"/>秋，公至自會。<AlignEnd Key="4090"/>
<AlignBegin Type="Time" Key="4091" RefId="魯襄公二十年七月" Term="魯襄公二十年七月"/>仲孫遬帥師伐邾婁。<AlignEnd Key="4091"/>
<AlignBegin Type="Time" Key="4092" RefId="魯襄公二十年七月" Term="魯襄公二十年七月"/>蔡殺其大夫公子燮。<AlignEnd Key="4092"/>
<AlignBegin Type="Time" Key="4093" RefId="魯襄公二十年七月" Term="魯襄公二十年七月"/>蔡公子履出奔楚。<AlignEnd Key="4093"/>
<AlignBegin Type="Time" Key="4094" RefId="魯襄公二十年七月" Term="魯襄公二十年七月"/>陳侯之弟光出奔楚。<AlignEnd Key="4094"/>
<AlignBegin Type="Time" Key="4095" RefId="魯襄公二十年七月" Term="魯襄公二十年七月"/>叔老如齊。<AlignEnd Key="4095"/>
<AlignBegin Type="Time" Key="4096" RefId="魯襄公二十年十月" Term="魯襄公二十年十月"/>冬，十月丙辰朔，日有食之。<AlignEnd Key="4096"/>
<AlignBegin Type="Time" Key="4097" RefId="魯襄公二十年十月" Term="魯襄公二十年十月"/>季孫宿如宋。<AlignEnd Key="4097"/>
</doc_content>
</document>
<document filename="ChunQiuGongYangZhuan_00171">
<corpus>春秋公羊傳</corpus>
<title>魯襄公二十一年</title>
<doc_content>
<AlignBegin Type="Time" Key="4098" RefId="魯襄公二十一年正月" Term="魯襄公二十一年正月"/>二十有一年春，王正月，公如晉。<AlignEnd Key="4098"/>
<AlignBegin Type="Time" Key="4099" RefId="魯襄公二十一年正月" Term="魯襄公二十一年正月"/>邾婁庶其以漆閭丘來奔。邾婁庶其者何？邾婁大夫也。邾婁無大夫，此何以書？重地也。<AlignEnd Key="4099"/>
<AlignBegin Type="Time" Key="4100" RefId="魯襄公二十一年四月" Term="魯襄公二十一年四月"/>夏，公至自晉。<AlignEnd Key="4100"/>
<AlignBegin Type="Time" Key="4101" RefId="魯襄公二十一年七月" Term="魯襄公二十一年七月"/>秋，晉欒盈出奔楚。<AlignEnd Key="4101"/>
<AlignBegin Type="Time" Key="4102" RefId="魯襄公二十一年九月" Term="魯襄公二十一年九月"/>九月庚戌朔，日有食之。<AlignEnd Key="4102"/>
<AlignBegin Type="Time" Key="4103" RefId="魯襄公二十一年十月" Term="魯襄公二十一年十月"/>冬，十月庚辰朔，日有食之。<AlignEnd Key="4103"/>
<AlignBegin Type="Time" Key="4104" RefId="魯襄公二十一年十月" Term="魯襄公二十一年十月"/>曹伯來朝。<AlignEnd Key="4104"/>
<AlignBegin Type="Time" Key="4105" RefId="魯襄公二十一年十月" Term="魯襄公二十一年十月"/>公會晉侯、齊侯、宋公、衛侯、鄭伯、曹伯、莒子、邾婁子于商任。<AlignEnd Key="4105"/>
<AlignBegin Type="Time" Key="4106" RefId="魯襄公二十一年十一月" Term="魯襄公二十一年十一月"/>十有一月庚子，孔子生。<AlignEnd Key="4106"/>
</doc_content>
</document>
<document filename="ChunQiuGongYangZhuan_00172">
<corpus>春秋公羊傳</corpus>
<title>魯襄公二十二年</title>
<doc_content>
<AlignBegin Type="Time" Key="4107" RefId="魯襄公二十二年正月" Term="魯襄公二十二年正月"/>二十有二年春，王正月，公至自會。<AlignEnd Key="4107"/>
<AlignBegin Type="Time" Key="4108" RefId="魯襄公二十二年四月" Term="魯襄公二十二年四月"/>夏，四月。<AlignEnd Key="4108"/>
<AlignBegin Type="Time" Key="4109" RefId="魯襄公二十二年七月" Term="魯襄公二十二年七月"/>秋，七月辛酉，叔老卒。<AlignEnd Key="4109"/>
<AlignBegin Type="Time" Key="4110" RefId="魯襄公二十二年十月" Term="魯襄公二十二年十月"/>冬，公會晉侯、齊侯、宋公、衛侯、鄭伯、曹伯、莒子、邾婁子、滕子、薛伯、杞伯、小邾婁子于沙隨。公至自會。<AlignEnd Key="4110"/>
<AlignBegin Type="Time" Key="4111" RefId="魯襄公二十二年十月" Term="魯襄公二十二年十月"/>楚殺其大夫公子追舒。<AlignEnd Key="4111"/>
</doc_content>
</document>
<document filename="ChunQiuGongYangZhuan_00173">
<corpus>春秋公羊傳</corpus>
<title>魯襄公二十三年</title>
<doc_content>
<AlignBegin Type="Time" Key="4112" RefId="魯襄公二十三年二月" Term="魯襄公二十三年二月"/>二十有三年春，王二月癸酉朔，日有食之。<AlignEnd Key="4112"/>
<AlignBegin Type="Time" Key="4113" RefId="魯襄公二十三年三月" Term="魯襄公二十三年三月"/>三月己巳，杞伯丐卒。<AlignEnd Key="4113"/>
<AlignBegin Type="Time" Key="4114" RefId="魯襄公二十三年四月" Term="魯襄公二十三年四月"/>夏，邾婁鼻我來奔。邾婁鼻我者何？邾婁大夫也。邾婁無大夫，此何以書？以近書也。<AlignEnd Key="4114"/>
<AlignBegin Type="Time" Key="4115" RefId="魯襄公二十三年四月" Term="魯襄公二十三年四月"/>葬杞孝公。<AlignEnd Key="4115"/>
<AlignBegin Type="Time" Key="4116" RefId="魯襄公二十三年四月" Term="魯襄公二十三年四月"/>陳殺其大夫慶虎及慶寅。<AlignEnd Key="4116"/>
<AlignBegin Type="Time" Key="4117" RefId="魯襄公二十三年四月" Term="魯襄公二十三年四月"/>陳侯之弟光自楚歸于陳。<AlignEnd Key="4117"/>
<AlignBegin Type="Time" Key="4118" RefId="魯襄公二十三年四月" Term="魯襄公二十三年四月"/>晉欒盈復入于晉、入于曲沃。曲沃者何？晉之邑也。其言入于晉、入于曲沃何？欒盈將入晉，晉人不納，由乎曲沃而入也。<AlignEnd Key="4118"/>
<AlignBegin Type="Time" Key="4119" RefId="魯襄公二十三年八月" Term="魯襄公二十三年八月"/>秋，齊侯伐衛，遂伐晉。八月，叔孫豹帥師救晉，次于雍渝。曷為先言救而後言次？先通君命也。<AlignEnd Key="4119"/>
<AlignBegin Type="Time" Key="4120" RefId="魯襄公二十三年八月" Term="魯襄公二十三年八月"/>己卯，仲孫遬卒。<AlignEnd Key="4120"/>
<AlignBegin Type="Time" Key="4121" RefId="魯襄公二十三年十月" Term="魯襄公二十三年十月"/>冬，十月乙亥，臧孫紇出奔邾婁。<AlignEnd Key="4121"/>
<AlignBegin Type="Time" Key="4122" RefId="魯襄公二十三年十月" Term="魯襄公二十三年十月"/>晉人殺欒盈。曷為不言殺其大夫？非其大夫也。<AlignEnd Key="4122"/>
<AlignBegin Type="Time" Key="4123" RefId="魯襄公二十三年十月" Term="魯襄公二十三年十月"/>齊侯襲莒。<AlignEnd Key="4123"/>
</doc_content>
</document>
<document filename="ChunQiuGongYangZhuan_00174">
<corpus>春秋公羊傳</corpus>
<title>魯襄公二十四年</title>
<doc_content>
<AlignBegin Type="Time" Key="4124" RefId="魯襄公二十四年正月" Term="魯襄公二十四年正月"/>二十有四年春，叔孫豹如晉。仲孫羯帥師侵齊。夏，楚子伐吳。<AlignEnd Key="4124"/>
<AlignBegin Type="Time" Key="4125" RefId="魯襄公二十四年七月" Term="魯襄公二十四年七月"/>秋，七月甲子朔，日有食之，既。<AlignEnd Key="4125"/>
<AlignBegin Type="Time" Key="4126" RefId="魯襄公二十四年七月" Term="魯襄公二十四年七月"/>齊崔杼帥師伐莒。<AlignEnd Key="4126"/>
<AlignBegin Type="Time" Key="4127" RefId="魯襄公二十四年七月" Term="魯襄公二十四年七月"/>大水。<AlignEnd Key="4127"/>
<AlignBegin Type="Time" Key="4128" RefId="魯襄公二十四年八月" Term="魯襄公二十四年八月"/>八月癸巳朔，日有食之。<AlignEnd Key="4128"/>
<AlignBegin Type="Time" Key="4129" RefId="魯襄公二十四年八月" Term="魯襄公二十四年八月"/>公會晉侯、宋公、衛侯、鄭伯、曹伯、莒子、邾婁子、滕子、薛伯、杞伯、小邾婁子于陳儀。<AlignEnd Key="4129"/>
<AlignBegin Type="Time" Key="4130" RefId="魯襄公二十四年十月" Term="魯襄公二十四年十月"/>冬，楚子、蔡侯、陳侯、許男伐鄭。公至自會。<AlignEnd Key="4130"/>
<AlignBegin Type="Time" Key="4131" RefId="魯襄公二十四年十月" Term="魯襄公二十四年十月"/>陳咸宜咎出奔楚。<AlignEnd Key="4131"/>
<AlignBegin Type="Time" Key="4132" RefId="魯襄公二十四年十月" Term="魯襄公二十四年十月"/>叔孫豹如京師。<AlignEnd Key="4132"/>
<AlignBegin Type="Time" Key="4133" RefId="魯襄公二十四年十月" Term="魯襄公二十四年十月"/>大饑。<AlignEnd Key="4133"/>
</doc_content>
</document>
<document filename="ChunQiuGongYangZhuan_00175">
<corpus>春秋公羊傳</corpus>
<title>魯襄公二十五年</title>
<doc_content>
<AlignBegin Type="Time" Key="4134" RefId="魯襄公二十五年正月" Term="魯襄公二十五年正月"/>二十有五年春，齊崔杼帥師伐我北鄙。<AlignEnd Key="4134"/>
<AlignBegin Type="Time" Key="4135" RefId="魯襄公二十五年五月" Term="魯襄公二十五年五月"/>夏，五月乙亥，齊崔杼弒其君光。<AlignEnd Key="4135"/>
<AlignBegin Type="Time" Key="4136" RefId="魯襄公二十五年五月" Term="魯襄公二十五年五月"/>公會晉侯、宋公、衛侯、鄭伯、曹伯、莒子、邾婁子、滕子、薛伯、杞伯、小邾婁子于陳儀。<AlignEnd Key="4136"/>
<AlignBegin Type="Time" Key="4137" RefId="魯襄公二十五年六月" Term="魯襄公二十五年六月"/>六月壬子，鄭公孫舍之帥師入陳。<AlignEnd Key="4137"/>
<AlignBegin Type="Time" Key="4138" RefId="魯襄公二十五年八月" Term="魯襄公二十五年八月"/>秋，八月己巳，諸侯同盟于重丘，公至自會。<AlignEnd Key="4138"/>
<AlignBegin Type="Time" Key="4139" RefId="魯襄公二十五年八月" Term="魯襄公二十五年八月"/>衛侯入于陳儀。陳儀者何？衛之邑也。曷為不言入于衛？諼君以弒也。<AlignEnd Key="4139"/>
<AlignBegin Type="Time" Key="4140" RefId="魯襄公二十五年八月" Term="魯襄公二十五年八月"/>楚屈建帥師滅舒鳩。<AlignEnd Key="4140"/>
<AlignBegin Type="Time" Key="4141" RefId="魯襄公二十五年十月" Term="魯襄公二十五年十月"/>冬，鄭公孫囆帥師伐陳。<AlignEnd Key="4141"/>
<AlignBegin Type="Time" Key="4142" RefId="魯襄公二十五年十二月" Term="魯襄公二十五年十二月"/>十有二月，吳子謁伐楚，門于巢卒。門于巢卒者何？入門乎巢而卒也。入門乎巢而卒者何？入巢之門而卒也。吳子謁，何以名？傷而反，未至乎舍而卒也。<AlignEnd Key="4142"/>
</doc_content>
</document>
<document filename="ChunQiuGongYangZhuan_00176">
<corpus>春秋公羊傳</corpus>
<title>魯襄公二十六年</title>
<doc_content>
<AlignBegin Type="Time" Key="4143" RefId="魯襄公二十六年二月" Term="魯襄公二十六年二月"/>二十有六年春，王二月辛卯，衛甯喜弒其君剽。衛孫林父入于戚以叛。甲午，衛侯衎復歸于衛。此諼君以弒也，其言復歸何？惡剽也。曷為惡剽？剽之立於是未有說也。然則曷為不言剽之立？不言剽之立者，以惡衛侯也。<AlignEnd Key="4143"/>
<AlignBegin Type="Time" Key="4144" RefId="魯襄公二十六年四月" Term="魯襄公二十六年四月"/>夏，晉侯使荀吳來聘。<AlignEnd Key="4144"/>
<AlignBegin Type="Time" Key="4145" RefId="魯襄公二十六年四月" Term="魯襄公二十六年四月"/>公會晉人、鄭良霄、宋人、曹人于澶淵。<AlignEnd Key="4145"/>
<AlignBegin Type="Time" Key="4146" RefId="魯襄公二十六年七月" Term="魯襄公二十六年七月"/>秋，宋公弒其世子痤。<AlignEnd Key="4146"/>
<AlignBegin Type="Time" Key="4147" RefId="魯襄公二十六年七月" Term="魯襄公二十六年七月"/>晉人執衛甯喜。此執有罪，何以不得為伯討？不以其罪執之也。<AlignEnd Key="4147"/>
<AlignBegin Type="Time" Key="4148" RefId="魯襄公二十六年八月" Term="魯襄公二十六年八月"/>八月壬午，許男甯卒于楚。<AlignEnd Key="4148"/>
<AlignBegin Type="Time" Key="4149" RefId="魯襄公二十六年十月" Term="魯襄公二十六年十月"/>冬，楚子、蔡侯、陳侯伐鄭。<AlignEnd Key="4149"/>
<AlignBegin Type="Time" Key="4150" RefId="魯襄公二十六年十月" Term="魯襄公二十六年十月"/>葬許靈公。<AlignEnd Key="4150"/>
</doc_content>
</document>
<document filename="ChunQiuGongYangZhuan_00177">
<corpus>春秋公羊傳</corpus>
<title>魯襄公二十七年</title>
<doc_content>
<AlignBegin Type="Time" Key="4151" RefId="魯襄公二十七年正月" Term="魯襄公二十七年正月"/>二十有七年春，齊侯使慶封來聘。<AlignEnd Key="4151"/>
<AlignBegin Type="Time" Key="4152" RefId="魯襄公二十七年四月" Term="魯襄公二十七年四月"/>夏，叔孫豹會晉趙武、楚屈建、蔡公孫歸生、衛石惡、陳孔瑗、鄭良霄、許人、曹人于宋。<AlignEnd Key="4152"/>
<AlignBegin Type="Time" Key="4153" RefId="魯襄公二十七年四月" Term="魯襄公二十七年四月"/>衛殺其大夫甯喜，衛侯之弟鱄出奔晉。衛殺其大夫甯喜，則衛侯之弟鱄曷為出奔晉？為殺甯喜出奔也。曷為為殺甯喜出奔？衛甯殖與孫林父逐衛侯而立公孫剽，甯殖病將死，謂喜曰：「黜公者，非吾意也，孫氏為之。我即死，女能固納公乎？」喜曰：「諾。」甯殖死，喜立為大夫，使人謂獻公曰：「黜公者，非甯氏也，孫氏為之。吾欲納公，何如？」獻公曰：「子茍欲納我，吾請與子盟。」喜曰：「無所用盟，請使公子鱄約之。」獻公謂公子鱄曰：「甯氏將納我，吾欲與之盟。其言曰：『無所用盟，請使公子鱄約之。』子固為我與之約矣。」公子鱄辭曰：「夫負羈縶，執鈇锧，從君東西南北，則是臣仆庶孽之事也。若夫約言為信，則非臣仆庶孽之所敢與也。」獻公怒曰：「黜我者，非甯氏與孫氏，凡在爾。」公子鱄不得已而與之約。已約，歸至，殺甯喜。公子鱄挈其妻子而去之，將濟于河，攜其妻子而與之盟，曰：「茍有履衛地、食衛粟者，昧雉彼視。」<AlignEnd Key="4153"/>
<AlignBegin Type="Time" Key="4154" RefId="魯襄公二十七年七月" Term="魯襄公二十七年七月"/>秋，七月辛巳，豹及諸侯之大夫盟于宋。曷為再言豹？殆諸侯也。曷為殆諸侯？為衛石惡在是也，曰惡人之徒在是矣。<AlignEnd Key="4154"/>
<AlignBegin Type="Time" Key="4155" RefId="魯襄公二十七年十二月" Term="魯襄公二十七年十二月"/>冬，十有二月乙亥朔，日有食之。<AlignEnd Key="4155"/>
</doc_content>
</document>
<document filename="ChunQiuGongYangZhuan_00178">
<corpus>春秋公羊傳</corpus>
<title>魯襄公二十八年</title>
<doc_content>
<AlignBegin Type="Time" Key="4156" RefId="魯襄公二十八年正月" Term="魯襄公二十八年正月"/>二十有八年春，無冰。<AlignEnd Key="4156"/>
<AlignBegin Type="Time" Key="4157" RefId="魯襄公二十八年四月" Term="魯襄公二十八年四月"/>夏，衛石惡出奔晉。<AlignEnd Key="4157"/>
<AlignBegin Type="Time" Key="4158" RefId="魯襄公二十八年四月" Term="魯襄公二十八年四月"/>邾婁子來朝。<AlignEnd Key="4158"/>
<AlignBegin Type="Time" Key="4159" RefId="魯襄公二十八年八月" Term="魯襄公二十八年八月"/>秋，八月，大雩。<AlignEnd Key="4159"/>
<AlignBegin Type="Time" Key="4160" RefId="魯襄公二十八年八月" Term="魯襄公二十八年八月"/>仲孫羯如晉。<AlignEnd Key="4160"/>
<AlignBegin Type="Time" Key="4161" RefId="魯襄公二十八年十月" Term="魯襄公二十八年十月"/>冬，齊慶封來奔。<AlignEnd Key="4161"/>
<AlignBegin Type="Time" Key="4162" RefId="魯襄公二十八年十一月" Term="魯襄公二十八年十一月"/>十有一月，公如楚。<AlignEnd Key="4162"/>
<AlignBegin Type="Time" Key="4163" RefId="魯襄公二十八年十二月" Term="魯襄公二十八年十二月"/>十有二月甲寅，天王崩。<AlignEnd Key="4163"/>
<AlignBegin Type="Time" Key="4164" RefId="魯襄公二十八年十二月" Term="魯襄公二十八年十二月"/>乙未，楚子昭卒。<AlignEnd Key="4164"/>
</doc_content>
</document>
<document filename="ChunQiuGongYangZhuan_00179">
<corpus>春秋公羊傳</corpus>
<title>魯襄公二十九年</title>
<doc_content>
<AlignBegin Type="Time" Key="4165" RefId="魯襄公二十九年正月" Term="魯襄公二十九年正月"/>二十有九年春，王正月，公在楚。何言乎公在楚？正月以存君也。<AlignEnd Key="4165"/>
<AlignBegin Type="Time" Key="4166" RefId="魯襄公二十九年五月" Term="魯襄公二十九年五月"/>夏，五月，公至自楚。<AlignEnd Key="4166"/>
<AlignBegin Type="Time" Key="4167" RefId="魯襄公二十九年五月" Term="魯襄公二十九年五月"/>庚午，衛侯衎卒。<AlignEnd Key="4167"/>
<AlignBegin Type="Time" Key="4168" RefId="魯襄公二十九年五月" Term="魯襄公二十九年五月"/>閽弒吳子餘祭。閽者何？門人也，刑人也。刑人則曷為謂之閽？刑人非其人也。君子不近刑人，近刑人則輕死之道也。<AlignEnd Key="4168"/>
<AlignBegin Type="Time" Key="4169" RefId="魯襄公二十九年五月" Term="魯襄公二十九年五月"/>仲孫羯會晉荀盈、齊高止、宋華定、衛世叔齊、鄭公孫段、曹人、莒人、邾婁人、滕人、薛人、小邾婁人城杞。<AlignEnd Key="4169"/>
<AlignBegin Type="Time" Key="4170" RefId="魯襄公二十九年五月" Term="魯襄公二十九年五月"/>晉侯使士鞅來聘。<AlignEnd Key="4170"/>
<AlignBegin Type="Time" Key="4171" RefId="魯襄公二十九年五月" Term="魯襄公二十九年五月"/>杞子來盟。<AlignEnd Key="4171"/>
<AlignBegin Type="Time" Key="4172" RefId="魯襄公二十九年五月" Term="魯襄公二十九年五月"/>吳子使札來聘。吳無君、無大夫，此何以有君、有大夫？賢季子也。何賢乎季子？讓國也。其讓國奈何？謁也、餘祭也、夷昧也與季子同母者四，季子弱而才，兄弟皆愛之，同欲立之以為君，謁曰：「今若是迮而與季子國，季子猶不受也，請無與子而與弟，弟兄迭為君，而致國乎季子。」皆曰：「諾。」故諸為君者，皆輕死為勇，飲食必祝，曰：「天茍有吳國，尚速有悔於予身。」故謁也死，餘祭也立。餘祭也死，夷昧也立。夷昧也死，則國宜之季子者也。季子使而亡焉。僚者長庶也，即之，季子使而反，至，而君之爾。闔廬曰：「先君之所以不與子國而與弟者，凡為季子故也。將從先君之命與，則國宜之季子者也；如不從先君之命與，則我宜立者也，僚惡得為君乎？」於是使專諸剌僚，而致國乎季子。季子不受，曰：「爾弒吾君，吾受爾國，是吾與爾為篡也。爾殺吾兄，吾又殺爾，是父子兄弟相殺，終身無已也。」去之延陵，終身不入吳國。故君子以其不受為義，以其不殺為仁。賢季子則吳何以有君、有大夫？以季子為臣，則宜有君者也。札者何？吳季子之名也。《春秋》賢者不名，此何以名？許夷狄者不壹而足也。季子者所賢也，曷為不足乎季子？許人臣者必使臣，許人子者必使子也。<AlignEnd Key="4172"/>
<AlignBegin Type="Time" Key="4173" RefId="魯襄公二十九年九月" Term="魯襄公二十九年九月"/>秋，九月，葬衛獻公。<AlignEnd Key="4173"/>
<AlignBegin Type="Time" Key="4174" RefId="魯襄公二十九年九月" Term="魯襄公二十九年九月"/>齊高止出奔北燕。<AlignEnd Key="4174"/>
<AlignBegin Type="Time" Key="4175" RefId="魯襄公二十九年十月" Term="魯襄公二十九年十月"/>冬，仲孫羯如晉。<AlignEnd Key="4175"/>
</doc_content>
</document>
<document filename="ChunQiuGongYangZhuan_00180">
<corpus>春秋公羊傳</corpus>
<title>魯襄公三十年</title>
<doc_content>
<AlignBegin Type="Time" Key="4176" RefId="魯襄公三十年正月" Term="魯襄公三十年正月"/>三十年春，王正月，楚子使薳頗來聘。<AlignEnd Key="4176"/>
<AlignBegin Type="Time" Key="4177" RefId="魯襄公三十年四月" Term="魯襄公三十年四月"/>夏，四月，蔡世子般弒其君固。<AlignEnd Key="4177"/>
<AlignBegin Type="Time" Key="4178" RefId="魯襄公三十年五月" Term="魯襄公三十年五月"/>五月甲午，宋災，伯姬卒。<AlignEnd Key="4178"/>
<AlignBegin Type="Time" Key="4179" RefId="魯襄公三十年五月" Term="魯襄公三十年五月"/>天王殺其弟年夫。<AlignEnd Key="4179"/>
<AlignBegin Type="Time" Key="4180" RefId="魯襄公三十年五月" Term="魯襄公三十年五月"/>王子瑕奔晉。<AlignEnd Key="4180"/>
<AlignBegin Type="Time" Key="4181" RefId="魯襄公三十年七月" Term="魯襄公三十年七月"/>秋，七月，叔弓如宋，葬宋共姬。外夫人不書葬，此何以書？隱之也。何隱爾？宋災，伯姬卒焉。其稱謚何？賢也。何賢爾？宋災，伯姬存焉，有司復曰：「火至矣，請出。」伯姬曰：「不可。吾聞之也：婦人夜出，不見傅母不下堂。傅至矣，母未至也。」逮乎火而死。<AlignEnd Key="4181"/>
<AlignBegin Type="Time" Key="4182" RefId="魯襄公三十年七月" Term="魯襄公三十年七月"/>鄭良霄出奔許，自許入于鄭，鄭人殺良霄。<AlignEnd Key="4182"/>
<AlignBegin Type="Time" Key="4183" RefId="魯襄公三十年十月" Term="魯襄公三十年十月"/>冬，十月，葬蔡景公。賊未討，何以書葬？君子辭也。<AlignEnd Key="4183"/>
<AlignBegin Type="Time" Key="4184" RefId="魯襄公三十年十月" Term="魯襄公三十年十月"/>晉人、齊人、宋人、衛人、鄭人、曹人、莒人、邾婁人、滕人、薛人、杞人、小邾婁人會于澶淵，宋災故。宋災故者何？諸侯會于澶淵，凡為宋災故也。會未有言其所為者，此言所為何？錄伯姬也。諸侯相聚，而更宋之所喪，曰：「死者不可復生，爾財復矣！」此大事也，曷為使微者？卿也。卿則其稱人何？貶。曷為貶？卿不得憂諸侯也。<AlignEnd Key="4184"/>
</doc_content>
</document>
<document filename="ChunQiuGongYangZhuan_00181">
<corpus>春秋公羊傳</corpus>
<title>魯襄公三十一年</title>
<doc_content>
<AlignBegin Type="Time" Key="4185" RefId="魯襄公三十一年正月" Term="魯襄公三十一年正月"/>三十有一年春，王正月。<AlignEnd Key="4185"/>
<AlignBegin Type="Time" Key="4186" RefId="魯襄公三十一年六月" Term="魯襄公三十一年六月"/>夏，六月辛巳，公薨于楚宮。<AlignEnd Key="4186"/>
<AlignBegin Type="Time" Key="4187" RefId="魯襄公三十一年九月" Term="魯襄公三十一年九月"/>秋，九月癸巳，子野卒。己亥，仲孫羯卒。<AlignEnd Key="4187"/>
<AlignBegin Type="Time" Key="4188" RefId="魯襄公三十一年十月" Term="魯襄公三十一年十月"/>冬，十月，滕子來會葬。癸酉，葬我君襄公。<AlignEnd Key="4188"/>
<AlignBegin Type="Time" Key="4189" RefId="魯襄公三十一年十一月" Term="魯襄公三十一年十一月"/>十有一月，莒人弒其君密州。<AlignEnd Key="4189"/>
</doc_content>
</document>
<document filename="ChunQiuGongYangZhuan_00182">
<corpus>春秋公羊傳</corpus>
<title>魯昭公元年</title>
<doc_content>
<AlignBegin Type="Time" Key="4190" RefId="魯昭公元年正月" Term="魯昭公元年正月"/>元年春，王正月，公即位。<AlignEnd Key="4190"/>
<AlignBegin Type="Time" Key="4191" RefId="魯昭公元年正月" Term="魯昭公元年正月"/>叔孫豹會晉趙武、楚公子圍、齊國酌、宋向戌、衛石惡、陳公子招、蔡公孫歸生、鄭軒虎、許人、曹人于漷。此陳侯之弟招也，何以不稱弟？貶。曷為貶？為殺世子偃師貶，曰陳侯之弟招殺陳世子偃師。大夫相殺稱人，此其稱名氏以殺何？言將自是弒君也。今將爾，詞曷為與親弒者同？君親無將，將而必誅焉。然則曷為不於其弒焉貶？以親者弒，然後其罪惡甚，《春秋》不待貶絕而罪惡見者，不貶絕以見罪惡也。貶絕然然罪惡見者，貶絕以見罪惡也。今招之罪已重矣，曷為復貶乎此？著招之有罪也。何著乎招之有罪？言楚之托乎討招以滅陳也。<AlignEnd Key="4191"/>
<AlignBegin Type="Time" Key="4192" RefId="魯昭公元年三月" Term="魯昭公元年三月"/>三月，取運。運者何？內之邑也。其言取之何？不聽也。<AlignEnd Key="4192"/>
<AlignBegin Type="Time" Key="4193" RefId="魯昭公元年四月" Term="魯昭公元年四月"/>夏，秦伯之弟鍼出奔晉。秦無大夫，此何以書？仕諸晉也。曷為仕諸晉？有千乘之國，而不能容其母弟，故君子謂之出奔也。<AlignEnd Key="4193"/>
<AlignBegin Type="Time" Key="4194" RefId="魯昭公元年六月" Term="魯昭公元年六月"/>六月丁巳，邾婁子華卒。<AlignEnd Key="4194"/>
<AlignBegin Type="Time" Key="4195" RefId="魯昭公元年六月" Term="魯昭公元年六月"/>晉荀吳帥師敗狄于大原。此大鹵也，曷為謂之大原？地物從中國，邑人名從主人。原者何？上平曰原，下平曰隰。<AlignEnd Key="4195"/>
<AlignBegin Type="Time" Key="4196" RefId="魯昭公元年七月" Term="魯昭公元年七月"/>秋，莒去疾自齊入于莒。莒展出奔吳。叔弓帥師疆運田。疆運田者何？與莒為竟也。與莒為竟，則曷為帥師而往？畏莒也。<AlignEnd Key="4196"/>
<AlignBegin Type="Time" Key="4197" RefId="魯昭公元年七月" Term="魯昭公元年七月"/>葬邾婁悼公。<AlignEnd Key="4197"/>
<AlignBegin Type="Time" Key="4198" RefId="魯昭公元年十一月" Term="魯昭公元年十一月"/>冬，十有一月己酉，楚子卷卒。<AlignEnd Key="4198"/>
<AlignBegin Type="Time" Key="4199" RefId="魯昭公元年十一月" Term="魯昭公元年十一月"/>楚公子比出奔晉。<AlignEnd Key="4199"/>
</doc_content>
</document>
<document filename="ChunQiuGongYangZhuan_00183">
<corpus>春秋公羊傳</corpus>
<title>魯昭公二年</title>
<doc_content>
<AlignBegin Type="Time" Key="4200" RefId="魯昭公二年正月" Term="魯昭公二年正月"/>二年春，晉侯使韓起來聘。<AlignEnd Key="4200"/>
<AlignBegin Type="Time" Key="4201" RefId="魯昭公二年四月" Term="魯昭公二年四月"/>夏，叔弓如晉。<AlignEnd Key="4201"/>
<AlignBegin Type="Time" Key="4202" RefId="魯昭公二年七月" Term="魯昭公二年七月"/>秋，鄭殺其大夫公孫黑。<AlignEnd Key="4202"/>
<AlignBegin Type="Time" Key="4203" RefId="魯昭公二年十月" Term="魯昭公二年十月"/>冬，公如晉，至河乃復。其言至河乃復何？不敢進也。<AlignEnd Key="4203"/>
<AlignBegin Type="Time" Key="4204" RefId="魯昭公二年十月" Term="魯昭公二年十月"/>季孫宿如晉。<AlignEnd Key="4204"/>
</doc_content>
</document>
<document filename="ChunQiuGongYangZhuan_00184">
<corpus>春秋公羊傳</corpus>
<title>魯昭公三年</title>
<doc_content>
<AlignBegin Type="Time" Key="4205" RefId="魯昭公三年正月" Term="魯昭公三年正月"/>三年春，王正月丁未，滕子泉卒。<AlignEnd Key="4205"/>
<AlignBegin Type="Time" Key="4206" RefId="魯昭公三年四月" Term="魯昭公三年四月"/>夏，叔弓如滕。<AlignEnd Key="4206"/>
<AlignBegin Type="Time" Key="4207" RefId="魯昭公三年五月" Term="魯昭公三年五月"/>五月，葬滕成公。<AlignEnd Key="4207"/>
<AlignBegin Type="Time" Key="4208" RefId="魯昭公三年七月" Term="魯昭公三年七月"/>秋，小邾婁子來朝。<AlignEnd Key="4208"/>
<AlignBegin Type="Time" Key="4209" RefId="魯昭公三年八月" Term="魯昭公三年八月"/>八月，大雩。<AlignEnd Key="4209"/>
<AlignBegin Type="Time" Key="4210" RefId="魯昭公三年十月" Term="魯昭公三年十月"/>冬，大雨雹。<AlignEnd Key="4210"/>
<AlignBegin Type="Time" Key="4211" RefId="魯昭公三年十月" Term="魯昭公三年十月"/>北燕伯款出奔齊。<AlignEnd Key="4211"/>
</doc_content>
</document>
<document filename="ChunQiuGongYangZhuan_00185">
<corpus>春秋公羊傳</corpus>
<title>魯昭公四年</title>
<doc_content>
<AlignBegin Type="Time" Key="4212" RefId="魯昭公四年正月" Term="魯昭公四年正月"/>四年春，王正月，大雨雪。<AlignEnd Key="4212"/>
<AlignBegin Type="Time" Key="4213" RefId="魯昭公四年四月" Term="魯昭公四年四月"/>夏，楚子、蔡侯、陳侯、鄭伯、許男、徐子、滕子、頓子、胡子、沈子、小邾婁子、宋世子佐、淮夷會于申。<AlignEnd Key="4213"/>
<AlignBegin Type="Time" Key="4214" RefId="魯昭公四年四月" Term="魯昭公四年四月"/>楚人執徐子。<AlignEnd Key="4214"/>
<AlignBegin Type="Time" Key="4215" RefId="魯昭公四年七月" Term="魯昭公四年七月"/>秋，七月，楚子、蔡侯、陳侯、許男、頓子、胡子、沈子、淮夷伐吳，執齊慶封，殺之。此伐吳也，其言執齊慶封何？為齊誅也。其為齊誅奈何？慶封走之吳，吳封之於防。然則曷為不言伐防？不與諸侯專封也。慶封之罪何？脅齊君而亂齊國也。遂滅厲。<AlignEnd Key="4215"/>
<AlignBegin Type="Time" Key="4216" RefId="魯昭公四年九月" Term="魯昭公四年九月"/>九月，取鄫。<AlignEnd Key="4216"/>
<AlignBegin Type="Time" Key="4217" RefId="魯昭公四年九月" Term="魯昭公四年九月"/>其言取之何？滅之也。滅之則其言取之何？內大惡，諱也。<AlignEnd Key="4217"/>
<AlignBegin Type="Time" Key="4218" RefId="魯昭公四年十二月" Term="魯昭公四年十二月"/>冬，十有二月乙卯，叔孫豹卒。<AlignEnd Key="4218"/>
</doc_content>
</document>
<document filename="ChunQiuGongYangZhuan_00186">
<corpus>春秋公羊傳</corpus>
<title>魯昭公五年</title>
<doc_content>
<AlignBegin Type="Time" Key="4219" RefId="魯昭公五年正月" Term="魯昭公五年正月"/>五年春，王正月，舍中軍。舍中軍者何？復古也。然則曷為不言三卿？五亦有中，三亦有中。<AlignEnd Key="4219"/>
<AlignBegin Type="Time" Key="4220" RefId="魯昭公五年正月" Term="魯昭公五年正月"/>楚殺其大夫屈申。<AlignEnd Key="4220"/>
<AlignBegin Type="Time" Key="4221" RefId="魯昭公五年正月" Term="魯昭公五年正月"/>公如晉。<AlignEnd Key="4221"/>
<AlignBegin Type="Time" Key="4222" RefId="魯昭公五年四月" Term="魯昭公五年四月"/>夏，莒牟夷以牟婁及防茲來奔。莒牟夷者何？莒大夫也。莒無大夫，此何以書？重地也。其言及防茲來奔何？不以私邑累公邑也。<AlignEnd Key="4222"/>
<AlignBegin Type="Time" Key="4223" RefId="魯昭公五年七月" Term="魯昭公五年七月"/>秋，七月，公至自晉。<AlignEnd Key="4223"/>
<AlignBegin Type="Time" Key="4224" RefId="魯昭公五年七月" Term="魯昭公五年七月"/>戊辰，叔弓帥師敗莒師于濆泉。濆泉者何？直泉也。直泉者何？涌泉也。<AlignEnd Key="4224"/>
<AlignBegin Type="Time" Key="4225" RefId="魯昭公五年七月" Term="魯昭公五年七月"/>秦伯卒。何以不名？秦者夷也，匿嫡之名也。其名何？嫡得之也。<AlignEnd Key="4225"/>
<AlignBegin Type="Time" Key="4226" RefId="魯昭公五年十月" Term="魯昭公五年十月"/>冬，楚子、蔡侯、陳侯、許男、頓子、沈子、徐人、越人伐吳。<AlignEnd Key="4226"/>
</doc_content>
</document>
<document filename="ChunQiuGongYangZhuan_00187">
<corpus>春秋公羊傳</corpus>
<title>魯昭公六年</title>
<doc_content>
<AlignBegin Type="Time" Key="4227" RefId="魯昭公六年正月" Term="魯昭公六年正月"/>六年春，王正月，杞伯益姑卒。<AlignEnd Key="4227"/>
<AlignBegin Type="Time" Key="4228" RefId="魯昭公六年正月" Term="魯昭公六年正月"/>葬秦景公。<AlignEnd Key="4228"/>
<AlignBegin Type="Time" Key="4229" RefId="魯昭公六年四月" Term="魯昭公六年四月"/>夏，季孫宿如晉。<AlignEnd Key="4229"/>
<AlignBegin Type="Time" Key="4230" RefId="魯昭公六年四月" Term="魯昭公六年四月"/>葬杞文公。<AlignEnd Key="4230"/>
<AlignBegin Type="Time" Key="4231" RefId="魯昭公六年四月" Term="魯昭公六年四月"/>宋華合比出奔衛。<AlignEnd Key="4231"/>
<AlignBegin Type="Time" Key="4232" RefId="魯昭公六年九月" Term="魯昭公六年九月"/>秋，九月，大雩。<AlignEnd Key="4232"/>
<AlignBegin Type="Time" Key="4233" RefId="魯昭公六年九月" Term="魯昭公六年九月"/>楚薳頗帥師伐吳。<AlignEnd Key="4233"/>
<AlignBegin Type="Time" Key="4234" RefId="魯昭公六年十月" Term="魯昭公六年十月"/>冬，叔弓如楚。<AlignEnd Key="4234"/>
<AlignBegin Type="Time" Key="4235" RefId="魯昭公六年十月" Term="魯昭公六年十月"/>齊侯伐北燕。<AlignEnd Key="4235"/>
</doc_content>
</document>
<document filename="ChunQiuGongYangZhuan_00188">
<corpus>春秋公羊傳</corpus>
<title>魯昭公七年</title>
<doc_content>
<AlignBegin Type="Time" Key="4236" RefId="魯昭公七年正月" Term="魯昭公七年正月"/>七年春，王正月，暨齊平。<AlignEnd Key="4236"/>
<AlignBegin Type="Time" Key="4237" RefId="魯昭公七年三月" Term="魯昭公七年三月"/>三月，公如楚。<AlignEnd Key="4237"/>
<AlignBegin Type="Time" Key="4238" RefId="魯昭公七年三月" Term="魯昭公七年三月"/>叔孫舍如齊蒞盟。<AlignEnd Key="4238"/>
<AlignBegin Type="Time" Key="4239" RefId="魯昭公七年四月" Term="魯昭公七年四月"/>夏，四月甲辰朔，日有食之。<AlignEnd Key="4239"/>
<AlignBegin Type="Time" Key="4240" RefId="魯昭公七年八月" Term="魯昭公七年八月"/>秋，八月戊辰，衛侯惡卒。<AlignEnd Key="4240"/>
<AlignBegin Type="Time" Key="4241" RefId="魯昭公七年九月" Term="魯昭公七年九月"/>九月，公至自楚。<AlignEnd Key="4241"/>
<AlignBegin Type="Time" Key="4242" RefId="魯昭公七年十一月" Term="魯昭公七年十一月"/>冬，十有一月癸未，季孫宿卒。<AlignEnd Key="4242"/>
<AlignBegin Type="Time" Key="4243" RefId="魯昭公七年十二月" Term="魯昭公七年十二月"/>十有二月癸亥，葬衛襄公。<AlignEnd Key="4243"/>
</doc_content>
</document>
<document filename="ChunQiuGongYangZhuan_00189">
<corpus>春秋公羊傳</corpus>
<title>魯昭公八年</title>
<doc_content>
<AlignBegin Type="Time" Key="4244" RefId="魯昭公八年正月" Term="魯昭公八年正月"/>八年春，陳侯之弟招殺陳世子偃師。<AlignEnd Key="4244"/>
<AlignBegin Type="Time" Key="4245" RefId="魯昭公八年四月" Term="魯昭公八年四月"/>夏，四月辛丑，陳侯溺卒。<AlignEnd Key="4245"/>
<AlignBegin Type="Time" Key="4246" RefId="魯昭公八年四月" Term="魯昭公八年四月"/>叔弓如晉。<AlignEnd Key="4246"/>
<AlignBegin Type="Time" Key="4247" RefId="魯昭公八年四月" Term="魯昭公八年四月"/>楚人執陳行人于徵師殺之。<AlignEnd Key="4247"/>
<AlignBegin Type="Time" Key="4248" RefId="魯昭公八年四月" Term="魯昭公八年四月"/>陳公子留出奔鄭。<AlignEnd Key="4248"/>
<AlignBegin Type="Time" Key="4249" RefId="魯昭公八年七月" Term="魯昭公八年七月"/>秋，搜于紅。搜者何？簡車徒也。何以書？蓋以罕書也。<AlignEnd Key="4249"/>
<AlignBegin Type="Time" Key="4250" RefId="魯昭公八年七月" Term="魯昭公八年七月"/>陳人殺其大夫公子過。<AlignEnd Key="4250"/>
<AlignBegin Type="Time" Key="4251" RefId="魯昭公八年七月" Term="魯昭公八年七月"/>大雩。<AlignEnd Key="4251"/>
<AlignBegin Type="Time" Key="4252" RefId="魯昭公八年十月" Term="魯昭公八年十月"/>冬，十月壬午，楚師滅陳，執陳公子招，放之于越，殺陳孔瑗。<AlignEnd Key="4252"/>
<AlignBegin Type="Time" Key="4253" RefId="魯昭公八年十月" Term="魯昭公八年十月"/>葬陳哀公。<AlignEnd Key="4253"/>
</doc_content>
</document>
<document filename="ChunQiuGongYangZhuan_00190">
<corpus>春秋公羊傳</corpus>
<title>魯昭公九年</title>
<doc_content>
<AlignBegin Type="Time" Key="4254" RefId="魯昭公九年正月" Term="魯昭公九年正月"/>九年春，叔弓會楚子于陳。<AlignEnd Key="4254"/>
<AlignBegin Type="Time" Key="4255" RefId="魯昭公九年正月" Term="魯昭公九年正月"/>許遷于夷。<AlignEnd Key="4255"/>
<AlignBegin Type="Time" Key="4256" RefId="魯昭公九年四月" Term="魯昭公九年四月"/>夏，四月，陳火。陳已滅矣，其言陳火何？存陳也，曰存陳悕矣！曷為存陳？滅人之國，執人之罪人，殺人之賊，葬人之君，若是則陳存悕矣！<AlignEnd Key="4256"/>
<AlignBegin Type="Time" Key="4257" RefId="魯昭公九年七月" Term="魯昭公九年七月"/>秋，仲孫貜如齊。<AlignEnd Key="4257"/>
<AlignBegin Type="Time" Key="4258" RefId="魯昭公九年十月" Term="魯昭公九年十月"/>冬，筑郎囿。<AlignEnd Key="4258"/>
</doc_content>
</document>
<document filename="ChunQiuGongYangZhuan_00191">
<corpus>春秋公羊傳</corpus>
<title>魯昭公十年</title>
<doc_content>
<AlignBegin Type="Time" Key="4259" RefId="魯昭公十年正月" Term="魯昭公十年正月"/>十年春，王正月。<AlignEnd Key="4259"/>
<AlignBegin Type="Time" Key="4260" RefId="魯昭公十年四月" Term="魯昭公十年四月"/>夏，晉欒施來奔。<AlignEnd Key="4260"/>
<AlignBegin Type="Time" Key="4261" RefId="魯昭公十年七月" Term="魯昭公十年七月"/>秋，七月，季孫隱如、叔弓、仲孫貜帥師伐莒。<AlignEnd Key="4261"/>
<AlignBegin Type="Time" Key="4262" RefId="魯昭公十年七月" Term="魯昭公十年七月"/>戊子，晉侯彪卒。<AlignEnd Key="4262"/>
<AlignBegin Type="Time" Key="4263" RefId="魯昭公十年九月" Term="魯昭公十年九月"/>九月，叔孫舍如晉。<AlignEnd Key="4263"/>
<AlignBegin Type="Time" Key="4264" RefId="魯昭公十年九月" Term="魯昭公十年九月"/>葬晉平公。<AlignEnd Key="4264"/>
<AlignBegin Type="Time" Key="4265" RefId="魯昭公十年十二月" Term="魯昭公十年十二月"/>十有二月甲子，宋公戍卒。<AlignEnd Key="4265"/>
</doc_content>
</document>
<document filename="ChunQiuGongYangZhuan_00192">
<corpus>春秋公羊傳</corpus>
<title>魯昭公十一年</title>
<doc_content>
<AlignBegin Type="Time" Key="4266" RefId="魯昭公十一年正月" Term="魯昭公十一年正月"/>十有一年春，王正月，叔弓如宋。<AlignEnd Key="4266"/>
<AlignBegin Type="Time" Key="4267" RefId="魯昭公十一年正月" Term="魯昭公十一年正月"/>葬宋平公。<AlignEnd Key="4267"/>
<AlignBegin Type="Time" Key="4268" RefId="魯昭公十一年四月" Term="魯昭公十一年四月"/>夏，四月丁巳，楚子虔誘蔡侯般，殺之于申。楚子虔何以名？絕也。曷為絕之？為其誘封也。此討賊也，雖誘之則曷為絕之？懷惡而討不義，君子不予也。<AlignEnd Key="4268"/>
<AlignBegin Type="Time" Key="4269" RefId="魯昭公十一年四月" Term="魯昭公十一年四月"/>楚公子棄疾帥師圍蔡。<AlignEnd Key="4269"/>
<AlignBegin Type="Time" Key="4270" RefId="魯昭公十一年五月" Term="魯昭公十一年五月"/>五月甲申，夫人歸氏薨。<AlignEnd Key="4270"/>
<AlignBegin Type="Time" Key="4271" RefId="魯昭公十一年五月" Term="魯昭公十一年五月"/>大搜于比蒲。大搜者何？簡車徒也。何以書？蓋以罕書也。<AlignEnd Key="4271"/>
<AlignBegin Type="Time" Key="4272" RefId="魯昭公十一年五月" Term="魯昭公十一年五月"/>仲孫貜會邾婁子，盟于侵羊。<AlignEnd Key="4272"/>
<AlignBegin Type="Time" Key="4273" RefId="魯昭公十一年七月" Term="魯昭公十一年七月"/>秋，季孫隱如會晉韓起、齊國酌、宋華亥、衛北宮佗、鄭軒虎、曹人、杞人于屈銀。<AlignEnd Key="4273"/>
<AlignBegin Type="Time" Key="4274" RefId="魯昭公十一年九月" Term="魯昭公十一年九月"/>九月，己亥，葬我小君齊歸。齊歸者何？昭公之母也。<AlignEnd Key="4274"/>
<AlignBegin Type="Time" Key="4275" RefId="魯昭公十一年十一月" Term="魯昭公十一年十一月"/>冬，十有一月丁酉，楚師滅蔡，執蔡世子有以歸，用之。此未逾年之君也，其稱世子何？不君靈公，不成其子也。不君靈公，則曷為不成其子？誅君之子不立，非怒也，無繼也。惡乎用之？用之防也。其用之防奈何？蓋以筑防也。<AlignEnd Key="4275"/>
</doc_content>
</document>
<document filename="ChunQiuGongYangZhuan_00193">
<corpus>春秋公羊傳</corpus>
<title>魯昭公十二年</title>
<doc_content>
<AlignBegin Type="Time" Key="4276" RefId="魯昭公十二年正月" Term="魯昭公十二年正月"/>十有二年春，齊高偃師師納北燕伯于陽。伯于陽者何？公子陽生也。子曰：「我乃知之矣。」在側者曰：「子茍知之，何以不革？」曰：「如爾所不知何？《春秋》之信史也，其序則齊桓、晉文，其會則主會者為之也，其詞則丘有罪焉耳！」<AlignEnd Key="4276"/>
<AlignBegin Type="Time" Key="4277" RefId="魯昭公十二年三月" Term="魯昭公十二年三月"/>三月壬申，鄭伯嘉卒。<AlignEnd Key="4277"/>
<AlignBegin Type="Time" Key="4278" RefId="魯昭公十二年四月" Term="魯昭公十二年四月"/>夏，宋公使華定來聘。<AlignEnd Key="4278"/>
<AlignBegin Type="Time" Key="4279" RefId="魯昭公十二年四月" Term="魯昭公十二年四月"/>公如晉，至河乃復。<AlignEnd Key="4279"/>
<AlignBegin Type="Time" Key="4280" RefId="魯昭公十二年五月" Term="魯昭公十二年五月"/>五月，葬鄭簡公。<AlignEnd Key="4280"/>
<AlignBegin Type="Time" Key="4281" RefId="魯昭公十二年五月" Term="魯昭公十二年五月"/>楚殺其大夫成然。<AlignEnd Key="4281"/>
<AlignBegin Type="Time" Key="4282" RefId="魯昭公十二年七月" Term="魯昭公十二年七月"/>秋，七月。<AlignEnd Key="4282"/>
<AlignBegin Type="Time" Key="4283" RefId="魯昭公十二年十月" Term="魯昭公十二年十月"/>冬，十月，公子整出奔齊。<AlignEnd Key="4283"/>
<AlignBegin Type="Time" Key="4284" RefId="魯昭公十二年十月" Term="魯昭公十二年十月"/>楚子伐徐。<AlignEnd Key="4284"/>
<AlignBegin Type="Time" Key="4285" RefId="魯昭公十二年十月" Term="魯昭公十二年十月"/>晉伐鮮虞。<AlignEnd Key="4285"/>
</doc_content>
</document>
<document filename="ChunQiuGongYangZhuan_00194">
<corpus>春秋公羊傳</corpus>
<title>魯昭公十三年</title>
<doc_content>
<AlignBegin Type="Time" Key="4286" RefId="魯昭公十三年正月" Term="魯昭公十三年正月"/>十有三年春，叔弓帥師圍費。<AlignEnd Key="4286"/>
<AlignBegin Type="Time" Key="4287" RefId="魯昭公十三年四月" Term="魯昭公十三年四月"/>夏，四月，楚公子比自晉歸于楚，弒其君虔于乾溪。此弒其君，其言歸何？歸無惡於弒立也。歸無惡於弒立者何？靈王為無道，作乾溪之臺，三年不成，楚公子棄疾脅比而立之。然後令于乾溪之役曰：「比已立矣，後歸者不得復其田里。」眾罷而去之，靈王經而死。楚公子棄疾弒公子比，比已立矣，其稱公子何？其意不當也。其意不當，則曷為加弒焉爾？比之義宜乎效死不立。大夫相殺稱人，此其稱名氏以弒何？言將自是為君也。<AlignEnd Key="4287"/>
<AlignBegin Type="Time" Key="4288" RefId="魯昭公十三年八月" Term="魯昭公十三年八月"/>秋，公會劉子、晉侯、齊侯、宋公、衛侯、鄭伯、曹伯、莒子、邾婁子、滕子、薛伯、杞伯、小邾婁子于平丘。八月甲戌，同盟于平丘；公不與盟，晉人執季孫隱如以歸。公至自會。公不與盟者何？公不見與盟也。公不見與盟，大夫執，何以致會？不恥也。曷為不恥？諸侯遂亂，反陳、蔡，君子不恥不與焉！<AlignEnd Key="4288"/>
<AlignBegin Type="Time" Key="4289" RefId="魯昭公十三年八月" Term="魯昭公十三年八月"/>蔡侯廬歸于蔡。陳侯吳歸于陳。此皆滅國也，其言歸何？不與諸侯專封也。<AlignEnd Key="4289"/>
<AlignBegin Type="Time" Key="4290" RefId="魯昭公十三年十月" Term="魯昭公十三年十月"/>冬，十月，葬蔡靈公。<AlignEnd Key="4290"/>
<AlignBegin Type="Time" Key="4291" RefId="魯昭公十三年十月" Term="魯昭公十三年十月"/>公如晉，至河乃復。<AlignEnd Key="4291"/>
<AlignBegin Type="Time" Key="4292" RefId="魯昭公十三年十月" Term="魯昭公十三年十月"/>吳滅州來。<AlignEnd Key="4292"/>
</doc_content>
</document>
<document filename="ChunQiuGongYangZhuan_00195">
<corpus>春秋公羊傳</corpus>
<title>魯昭公十四年</title>
<doc_content>
<AlignBegin Type="Time" Key="4293" RefId="魯昭公十四年正月" Term="魯昭公十四年正月"/>十有四年春，隱如至自晉。<AlignEnd Key="4293"/>
<AlignBegin Type="Time" Key="4294" RefId="魯昭公十四年三月" Term="魯昭公十四年三月"/>三月，曹伯滕卒。<AlignEnd Key="4294"/>
<AlignBegin Type="Time" Key="4295" RefId="魯昭公十四年四月" Term="魯昭公十四年四月"/>夏，四月。<AlignEnd Key="4295"/>
<AlignBegin Type="Time" Key="4296" RefId="魯昭公十四年七月" Term="魯昭公十四年七月"/>秋，葬曹武公。<AlignEnd Key="4296"/>
<AlignBegin Type="Time" Key="4297" RefId="魯昭公十四年八月" Term="魯昭公十四年八月"/>八月，莒子去疾卒。<AlignEnd Key="4297"/>
<AlignBegin Type="Time" Key="4298" RefId="魯昭公十四年十月" Term="魯昭公十四年十月"/>冬，莒殺其公子意恢。<AlignEnd Key="4298"/>
</doc_content>
</document>
<document filename="ChunQiuGongYangZhuan_00196">
<corpus>春秋公羊傳</corpus>
<title>魯昭公十五年</title>
<doc_content>
<AlignBegin Type="Time" Key="4299" RefId="魯昭公十五年正月" Term="魯昭公十五年正月"/>十有五年春，王正月，吳子夷昧卒。<AlignEnd Key="4299"/>
<AlignBegin Type="Time" Key="4300" RefId="魯昭公十五年二月" Term="魯昭公十五年二月"/>二月癸酉，有事于武宮。<AlignEnd Key="4300"/>
<AlignBegin Type="Time" Key="4301" RefId="魯昭公十五年二月" Term="魯昭公十五年二月"/>龠入，叔弓卒，去樂卒事。其言去樂卒事何？禮也。君有事于廟，聞大夫之喪，去樂，卒事。大夫聞君之喪，攝主而往。大夫聞大夫之喪，尸事畢而往。<AlignEnd Key="4301"/>
<AlignBegin Type="Time" Key="4302" RefId="魯昭公十五年四月" Term="魯昭公十五年四月"/>夏，蔡昭吳奔鄭。<AlignEnd Key="4302"/>
<AlignBegin Type="Time" Key="4303" RefId="魯昭公十五年六月" Term="魯昭公十五年六月"/>六月丁巳朔，日有食之。<AlignEnd Key="4303"/>
<AlignBegin Type="Time" Key="4304" RefId="魯昭公十五年七月" Term="魯昭公十五年七月"/>秋，晉荀吳帥師伐鮮虞。<AlignEnd Key="4304"/>
<AlignBegin Type="Time" Key="4305" RefId="魯昭公十五年十月" Term="魯昭公十五年十月"/>冬，公如晉。<AlignEnd Key="4305"/>
</doc_content>
</document>
<document filename="ChunQiuGongYangZhuan_00197">
<corpus>春秋公羊傳</corpus>
<title>魯昭公十六年</title>
<doc_content>
<AlignBegin Type="Time" Key="4306" RefId="魯昭公十六年正月" Term="魯昭公十六年正月"/>十有六年春，齊侯伐徐。<AlignEnd Key="4306"/>
<AlignBegin Type="Time" Key="4307" RefId="魯昭公十六年正月" Term="魯昭公十六年正月"/>楚子誘戎曼子，殺之。楚子何以不名？夷狄相誘，君子不疾也。曷為不疾？若不疾，乃疾之也。<AlignEnd Key="4307"/>
<AlignBegin Type="Time" Key="4308" RefId="魯昭公十六年四月" Term="魯昭公十六年四月"/>夏，公至自晉。<AlignEnd Key="4308"/>
<AlignBegin Type="Time" Key="4309" RefId="魯昭公十六年八月" Term="魯昭公十六年八月"/>秋，八月己亥，晉侯夷卒。<AlignEnd Key="4309"/>
<AlignBegin Type="Time" Key="4310" RefId="魯昭公十六年九月" Term="魯昭公十六年九月"/>九月，大雩。<AlignEnd Key="4310"/>
<AlignBegin Type="Time" Key="4311" RefId="魯昭公十六年九月" Term="魯昭公十六年九月"/>季孫隱如如晉。<AlignEnd Key="4311"/>
<AlignBegin Type="Time" Key="4312" RefId="魯昭公十六年十月" Term="魯昭公十六年十月"/>冬，十月，葬晉昭公。<AlignEnd Key="4312"/>
</doc_content>
</document>
<document filename="ChunQiuGongYangZhuan_00198">
<corpus>春秋公羊傳</corpus>
<title>魯昭公十七年</title>
<doc_content>
<AlignBegin Type="Time" Key="4313" RefId="魯昭公十七年正月" Term="魯昭公十七年正月"/>十有七年春，小邾婁子來朝。<AlignEnd Key="4313"/>
<AlignBegin Type="Time" Key="4314" RefId="魯昭公十七年六月" Term="魯昭公十七年六月"/>夏，六月甲戌朔，日有食之。<AlignEnd Key="4314"/>
<AlignBegin Type="Time" Key="4315" RefId="魯昭公十七年七月" Term="魯昭公十七年七月"/>秋，郯子來朝。<AlignEnd Key="4315"/>
<AlignBegin Type="Time" Key="4316" RefId="魯昭公十七年八月" Term="魯昭公十七年八月"/>八月，晉荀吳帥師滅賁渾戎。<AlignEnd Key="4316"/>
<AlignBegin Type="Time" Key="4317" RefId="魯昭公十七年十月" Term="魯昭公十七年十月"/>冬，有星孛于大辰。孛者何？彗星也。其言于大辰何？在大辰也。大辰者何？大火也。大火為大辰，伐為大辰，北辰亦為大辰。何以書？記異也。<AlignEnd Key="4317"/>
<AlignBegin Type="Time" Key="4318" RefId="魯昭公十七年十月" Term="魯昭公十七年十月"/>楚人及吳戰于長岸。詐戰不言戰，此其言戰何？敵也。<AlignEnd Key="4318"/>
</doc_content>
</document>
<document filename="ChunQiuGongYangZhuan_00199">
<corpus>春秋公羊傳</corpus>
<title>魯昭公十八年</title>
<doc_content>
<AlignBegin Type="Time" Key="4319" RefId="魯昭公十八年三月" Term="魯昭公十八年三月"/>十有八年春，王三月，曹伯須卒。<AlignEnd Key="4319"/>
<AlignBegin Type="Time" Key="4320" RefId="魯昭公十八年五月" Term="魯昭公十八年五月"/>夏，五月，壬午，宋、衛、陳、鄭災。何以書？記異也。何異爾？異其同日而俱災也。外異不書，此何以書？為天下記異也。<AlignEnd Key="4320"/>
<AlignBegin Type="Time" Key="4321" RefId="魯昭公十八年六月" Term="魯昭公十八年六月"/>六月，邾婁人入鄅。<AlignEnd Key="4321"/>
<AlignBegin Type="Time" Key="4322" RefId="魯昭公十八年七月" Term="魯昭公十八年七月"/>秋，葬曹平公。<AlignEnd Key="4322"/>
<AlignBegin Type="Time" Key="4323" RefId="魯昭公十八年十月" Term="魯昭公十八年十月"/>冬，許遷于白羽。<AlignEnd Key="4323"/>
</doc_content>
</document>
<document filename="ChunQiuGongYangZhuan_00200">
<corpus>春秋公羊傳</corpus>
<title>魯昭公十九年</title>
<doc_content>
<AlignBegin Type="Time" Key="4324" RefId="魯昭公十九年正月" Term="魯昭公十九年正月"/>十有九年春，宋公伐邾婁。<AlignEnd Key="4324"/>
<AlignBegin Type="Time" Key="4325" RefId="魯昭公十九年五月" Term="魯昭公十九年五月"/>夏，五月戊辰，許世子止弒其君買。<AlignEnd Key="4325"/>
<AlignBegin Type="Time" Key="4326" RefId="魯昭公十九年五月" Term="魯昭公十九年五月"/>己卯，地震。<AlignEnd Key="4326"/>
<AlignBegin Type="Time" Key="4327" RefId="魯昭公十九年七月" Term="魯昭公十九年七月"/>秋，齊高發帥師伐莒。<AlignEnd Key="4327"/>
<AlignBegin Type="Time" Key="4328" RefId="魯昭公十九年十月" Term="魯昭公十九年十月"/>冬，葬許悼公。賊未討，何以書葬？不成于弒也。曷為不成于弒？止進藥而藥殺也。止進藥而藥殺，則曷為加弒焉爾？譏子道之不盡也。其譏子道之不盡奈何？曰：樂正子春之視疾也。復加一飯則脫然愈，復損一飯則脫然愈；復加一衣則脫然愈，復損一衣則脫然愈。止進藥而藥殺，是以君子加弒焉爾，曰「許世子止弒其君買」，是君子之聽止也；「葬許悼公」，是君子之赦止也。赦止者，免止之罪辭也。<AlignEnd Key="4328"/>
</doc_content>
</document>
<document filename="ChunQiuGongYangZhuan_00201">
<corpus>春秋公羊傳</corpus>
<title>魯昭公二十年</title>
<doc_content>
<AlignBegin Type="Time" Key="4329" RefId="魯昭公二十年正月" Term="魯昭公二十年正月"/>二十年春，王正月。<AlignEnd Key="4329"/>
<AlignBegin Type="Time" Key="4330" RefId="魯昭公二十年四月" Term="魯昭公二十年四月"/>夏，曹公孫會自鄸出奔宋。奔未有言自者，此其言自何？畔也。畔則曷為不言其畔？為公子喜時之後諱也。《春秋》為賢者諱。何賢乎公子喜時？讓國也。其讓國奈何？曹伯廬卒于師，則未知公子喜時從與？公子負芻從與？或為主于國？或為主于師？公子喜時見公子負芻之當主也，逡巡而退。賢公子喜時，則曷為為會諱？君子之善善也長，惡惡也短，惡惡止其身，善善及子孫。賢者子孫，故君子為之諱也。<AlignEnd Key="4330"/>
<AlignBegin Type="Time" Key="4331" RefId="魯昭公二十年七月" Term="魯昭公二十年七月"/>秋，盜殺衛侯之兄輒。母兄稱兄，兄何以不立？有疾也。何疾爾？惡疾也。<AlignEnd Key="4331"/>
<AlignBegin Type="Time" Key="4332" RefId="魯昭公二十年十月" Term="魯昭公二十年十月"/>冬，十月，宋華亥、向甯、華定出奔陳。<AlignEnd Key="4332"/>
<AlignBegin Type="Time" Key="4333" RefId="魯昭公二十年十一月" Term="魯昭公二十年十一月"/>十有一月辛卯，蔡侯廬卒。<AlignEnd Key="4333"/>
</doc_content>
</document>
<document filename="ChunQiuGongYangZhuan_00202">
<corpus>春秋公羊傳</corpus>
<title>魯昭公二十一年</title>
<doc_content>
<AlignBegin Type="Time" Key="4334" RefId="魯昭公二十一年三月" Term="魯昭公二十一年三月"/>二十有一年春，王三月，葬蔡平公。<AlignEnd Key="4334"/>
<AlignBegin Type="Time" Key="4335" RefId="魯昭公二十一年四月" Term="魯昭公二十一年四月"/>夏，晉侯使士鞅來聘。<AlignEnd Key="4335"/>
<AlignBegin Type="Time" Key="4336" RefId="魯昭公二十一年四月" Term="魯昭公二十一年四月"/>宋華亥、向甯、華定自陳入于宋南里以畔。宋南里者何？若曰：因諸者然。<AlignEnd Key="4336"/>
<AlignBegin Type="Time" Key="4337" RefId="魯昭公二十一年七月" Term="魯昭公二十一年七月"/>秋，七月壬午朔，日有食之。<AlignEnd Key="4337"/>
<AlignBegin Type="Time" Key="4338" RefId="魯昭公二十一年八月" Term="魯昭公二十一年八月"/>八月乙亥，叔痤卒。<AlignEnd Key="4338"/>
<AlignBegin Type="Time" Key="4339" RefId="魯昭公二十一年十月" Term="魯昭公二十一年十月"/>冬，蔡侯朱出奔楚。<AlignEnd Key="4339"/>
<AlignBegin Type="Time" Key="4340" RefId="魯昭公二十一年十月" Term="魯昭公二十一年十月"/>公如晉，至河乃復。<AlignEnd Key="4340"/>
</doc_content>
</document>
<document filename="ChunQiuGongYangZhuan_00203">
<corpus>春秋公羊傳</corpus>
<title>魯昭公二十二年</title>
<doc_content>
<AlignBegin Type="Time" Key="4341" RefId="魯昭公二十二年正月" Term="魯昭公二十二年正月"/>二十有二年春，齊侯伐莒。<AlignEnd Key="4341"/>
<AlignBegin Type="Time" Key="4342" RefId="魯昭公二十二年正月" Term="魯昭公二十二年正月"/>宋華亥、向甯、華定自宋南里出奔楚。<AlignEnd Key="4342"/>
<AlignBegin Type="Time" Key="4343" RefId="魯昭公二十二年正月" Term="魯昭公二十二年正月"/>大搜于昌奸。<AlignEnd Key="4343"/>
<AlignBegin Type="Time" Key="4344" RefId="魯昭公二十二年四月" Term="魯昭公二十二年四月"/>夏，四月乙丑，天王崩。<AlignEnd Key="4344"/>
<AlignBegin Type="Time" Key="4345" RefId="魯昭公二十二年六月" Term="魯昭公二十二年六月"/>六月，叔鞅如京師。<AlignEnd Key="4345"/>
<AlignBegin Type="Time" Key="4346" RefId="魯昭公二十二年六月" Term="魯昭公二十二年六月"/>葬景王。<AlignEnd Key="4346"/>
<AlignBegin Type="Time" Key="4347" RefId="魯昭公二十二年六月" Term="魯昭公二十二年六月"/>王室亂。何言乎王室亂？言不及外也。<AlignEnd Key="4347"/>
<AlignBegin Type="Time" Key="4348" RefId="魯昭公二十二年六月" Term="魯昭公二十二年六月"/>劉子、單子以王猛居于皇。其稱王猛何？當國也。<AlignEnd Key="4348"/>
<AlignBegin Type="Time" Key="4349" RefId="魯昭公二十二年七月" Term="魯昭公二十二年七月"/>秋，劉子、單子以王猛入于王城。王城者何？西周也。其言入何？篡辭也。<AlignEnd Key="4349"/>
<AlignBegin Type="Time" Key="4350" RefId="魯昭公二十二年十月" Term="魯昭公二十二年十月"/>冬，十月，王子猛卒。此未逾年之君也，其稱王子猛卒何？不與當也。不與當者，不與當父死子繼、兄死弟及之辭也。<AlignEnd Key="4350"/>
<AlignBegin Type="Time" Key="4351" RefId="魯昭公二十二年十二月" Term="魯昭公二十二年十二月"/>十有二月癸酉朔，日有食之。<AlignEnd Key="4351"/>
</doc_content>
</document>
<document filename="ChunQiuGongYangZhuan_00204">
<corpus>春秋公羊傳</corpus>
<title>魯昭公二十三年</title>
<doc_content>
<AlignBegin Type="Time" Key="4352" RefId="魯昭公二十三年正月" Term="魯昭公二十三年正月"/>二十有三年春，王正月，叔孫舍如晉。<AlignEnd Key="4352"/>
<AlignBegin Type="Time" Key="4353" RefId="魯昭公二十三年正月" Term="魯昭公二十三年正月"/>癸丑，叔鞅卒。<AlignEnd Key="4353"/>
<AlignBegin Type="Time" Key="4354" RefId="魯昭公二十三年正月" Term="魯昭公二十三年正月"/>晉人執我行人叔孫舍。<AlignEnd Key="4354"/>
<AlignBegin Type="Time" Key="4355" RefId="魯昭公二十三年正月" Term="魯昭公二十三年正月"/>晉人圍郊。郊者何？天子之邑也。曷為不系于周？不與伐天子也。<AlignEnd Key="4355"/>
<AlignBegin Type="Time" Key="4356" RefId="魯昭公二十三年六月" Term="魯昭公二十三年六月"/>夏，六月，蔡侯東國卒于楚。<AlignEnd Key="4356"/>
<AlignBegin Type="Time" Key="4357" RefId="魯昭公二十三年七月" Term="魯昭公二十三年七月"/>秋，七月，莒子庚輿來奔。<AlignEnd Key="4357"/>
<AlignBegin Type="Time" Key="4358" RefId="魯昭公二十三年七月" Term="魯昭公二十三年七月"/>戊辰，吳敗頓、胡、沈、蔡、陳、許之師于雞父。胡子髡、沈子楹滅，獲陳夏嚙。此偏戰也，曷為以詐戰之辭言之？不與夷狄之主中國也。然則曷為不使中國主之？中國亦新夷狄也。其言滅獲何？別君臣也，君死于位曰滅，生得曰獲，大夫生死皆曰獲。不與夷狄之主中國，則其言獲陳夏嚙何？吳少進也。<AlignEnd Key="4358"/>
<AlignBegin Type="Time" Key="4359" RefId="魯昭公二十三年七月" Term="魯昭公二十三年七月"/>天王居于狄泉。此未三年，其稱天王何？著有天子也。<AlignEnd Key="4359"/>
<AlignBegin Type="Time" Key="4360" RefId="魯昭公二十三年七月" Term="魯昭公二十三年七月"/>尹氏立王子朝。<AlignEnd Key="4360"/>
<AlignBegin Type="Time" Key="4361" RefId="魯昭公二十三年八月" Term="魯昭公二十三年八月"/>八月乙未，地震。<AlignEnd Key="4361"/>
<AlignBegin Type="Time" Key="4362" RefId="魯昭公二十三年十月" Term="魯昭公二十三年十月"/>冬，公如晉，至河，公有疾，乃復。（傳）何言乎公有疾乃復？殺恥也。<AlignEnd Key="4362"/>
</doc_content>
</document>
<document filename="ChunQiuGongYangZhuan_00205">
<corpus>春秋公羊傳</corpus>
<title>魯昭公二十四年</title>
<doc_content>
<AlignBegin Type="Time" Key="4363" RefId="魯昭公二十四年二月" Term="魯昭公二十四年二月"/>二十有四年春，王二月丙戌，仲孫貜卒。<AlignEnd Key="4363"/>
<AlignBegin Type="Time" Key="4364" RefId="魯昭公二十四年二月" Term="魯昭公二十四年二月"/>叔孫舍至自晉。<AlignEnd Key="4364"/>
<AlignBegin Type="Time" Key="4365" RefId="魯昭公二十四年五月" Term="魯昭公二十四年五月"/>夏，五月乙未朔，日有食之。<AlignEnd Key="4365"/>
<AlignBegin Type="Time" Key="4366" RefId="魯昭公二十四年八月" Term="魯昭公二十四年八月"/>秋，八月，大雩。<AlignEnd Key="4366"/>
<AlignBegin Type="Time" Key="4367" RefId="魯昭公二十四年八月" Term="魯昭公二十四年八月"/>丁酉，杞伯郁厘卒。<AlignEnd Key="4367"/>
<AlignBegin Type="Time" Key="4368" RefId="魯昭公二十四年十月" Term="魯昭公二十四年十月"/>冬，吳滅巢。<AlignEnd Key="4368"/>
<AlignBegin Type="Time" Key="4369" RefId="魯昭公二十四年十月" Term="魯昭公二十四年十月"/>葬杞平公。<AlignEnd Key="4369"/>
</doc_content>
</document>
<document filename="ChunQiuGongYangZhuan_00206">
<corpus>春秋公羊傳</corpus>
<title>魯昭公二十五年</title>
<doc_content>
<AlignBegin Type="Time" Key="4370" RefId="魯昭公二十五年正月" Term="魯昭公二十五年正月"/>二十有五年春，叔孫舍如宋。<AlignEnd Key="4370"/>
<AlignBegin Type="Time" Key="4371" RefId="魯昭公二十五年四月" Term="魯昭公二十五年四月"/>夏，叔倪會晉趙鞅、宋樂世心、衛北宮喜、鄭游吉、曹人、邾婁人、滕人、薛人、小邾婁人于黃父。<AlignEnd Key="4371"/>
<AlignBegin Type="Time" Key="4372" RefId="魯昭公二十五年四月" Term="魯昭公二十五年四月"/>有鸛鵒來巢。何以書？記異也。何異爾？非中國之禽也，宜穴又巢也。<AlignEnd Key="4372"/>
<AlignBegin Type="Time" Key="4373" RefId="魯昭公二十五年七月" Term="魯昭公二十五年七月"/>秋，七月上辛，大雩。季辛，又雩。又雩者何？又雩者非雩也，聚眾以逐季氏也。<AlignEnd Key="4373"/>
<AlignBegin Type="Time" Key="4374" RefId="魯昭公二十五年九月" Term="魯昭公二十五年九月"/>九月己亥，公孫于齊，次于楊州。<AlignEnd Key="4374"/>
<AlignBegin Type="Time" Key="4375" RefId="魯昭公二十五年九月" Term="魯昭公二十五年九月"/>齊侯唁公于野井。唁公者何？昭公將弒季氏，告子家駒曰：「季氏為無道，僭於公室久矣，吾欲弒之，何如？」子家駒曰：「諸侯僭於天子，大夫僭於諸侯久矣！」昭公曰：「吾何僭矣哉？」子家駒曰：「設兩觀，乘大路，朱干，玉戚，以舞《大夏》，八佾以舞《大武》，此皆天子之禮也。且夫牛馬維婁，委己者也，而柔焉。季氏得民眾久矣，君無多辱焉！」昭公不從其言，終弒之而敗焉。走之齊，齊侯唁公于野井，曰：「奈何君去魯國之社稷？」昭公曰：「喪人不佞，失守魯國之社稷，執事以羞。」再拜顙，慶子家駒曰：「慶子免君於大難矣。」子家駒曰：「臣不佞，陷君於大難，君不忍加之以鈇锧，賜之以死。」再拜顙。高子執簞食與四脡脯，國子執壺漿，曰：「吾寡君聞君在外，餕饔未就，敢致糗于從者。」昭公曰：「君不忘吾先君，延及喪人，錫之以大禮。」再拜稽首，以衽受。高子曰：「有夫不祥，君無所辱大禮。」昭公蓋祭而不嘗。景公曰：「寡人有不腆先君之服，未之敢服；有不腆先君之器，未之敢用，敢以請。」昭公曰：「喪人不佞，失守魯國之社稷，執事以羞，敢辱大禮？敢辭。」景公曰：「寡人有不腆先君之服，未之敢服；有不腆先君之器，未之敢用，敢固以請。」昭公曰：「以吾宗廟之在魯地，有先君之服，未之能以服；有先君之器，未之能以出，敢固辭。」景公曰：「寡人有不腆先君之服，未之敢服；有不腆先君之器，未之敢用，請以饗乎從者。」昭公曰：「喪人其何稱？」景公曰：「孰君而無稱？」昭公於是噭然而哭，諸大夫皆哭。既哭以人為菑，以幦為席，以鞍為，以遇禮相見。孔子曰：「其禮與！其辭足觀矣！」<AlignEnd Key="4375"/>
<AlignBegin Type="Time" Key="4376" RefId="魯昭公二十五年十月" Term="魯昭公二十五年十月"/>冬，十月戊辰，叔孫舍卒。<AlignEnd Key="4376"/>
<AlignBegin Type="Time" Key="4377" RefId="魯昭公二十五年十一月" Term="魯昭公二十五年十一月"/>十有一月己亥，宋公佐卒于曲棘。曲棘者何？宋之邑也。諸侯卒其封內不地，此何以地？憂內也。<AlignEnd Key="4377"/>
<AlignBegin Type="Time" Key="4378" RefId="魯昭公二十五年十二月" Term="魯昭公二十五年十二月"/>十有二月，齊侯取運。外取邑不書？此何以書？為公取之也。<AlignEnd Key="4378"/>
</doc_content>
</document>
<document filename="ChunQiuGongYangZhuan_00207">
<corpus>春秋公羊傳</corpus>
<title>魯昭公二十六年</title>
<doc_content>
<AlignBegin Type="Time" Key="4379" RefId="魯昭公二十六年正月" Term="魯昭公二十六年正月"/>二十有六年春，王正月，葬宋元公。<AlignEnd Key="4379"/>
<AlignBegin Type="Time" Key="4380" RefId="魯昭公二十六年三月" Term="魯昭公二十六年三月"/>三月，公至自齊，居于運。<AlignEnd Key="4380"/>
<AlignBegin Type="Time" Key="4381" RefId="魯昭公二十六年四月" Term="魯昭公二十六年四月"/>夏，公圍成。<AlignEnd Key="4381"/>
<AlignBegin Type="Time" Key="4382" RefId="魯昭公二十六年七月" Term="魯昭公二十六年七月"/>秋，公會齊侯、莒子、邾婁子，杞伯盟于剸陵。公至自會，居于運。<AlignEnd Key="4382"/>
<AlignBegin Type="Time" Key="4383" RefId="魯昭公二十六年九月" Term="魯昭公二十六年九月"/>九月庚申，楚子居卒。<AlignEnd Key="4383"/>
<AlignBegin Type="Time" Key="4384" RefId="魯昭公二十六年十月" Term="魯昭公二十六年十月"/>冬，十月，天王入于成周。成周者何？東周也。其言入何？不嫌也。<AlignEnd Key="4384"/>
<AlignBegin Type="Time" Key="4385" RefId="魯昭公二十六年十月" Term="魯昭公二十六年十月"/>尹氏、召伯、毛伯以王子朝奔楚。<AlignEnd Key="4385"/>
</doc_content>
</document>
<document filename="ChunQiuGongYangZhuan_00208">
<corpus>春秋公羊傳</corpus>
<title>魯昭公二十七年</title>
<doc_content>
<AlignBegin Type="Time" Key="4386" RefId="魯昭公二十七年正月" Term="魯昭公二十七年正月"/>二十有七年春，公如齊。公至自齊，居于運。<AlignEnd Key="4386"/>
<AlignBegin Type="Time" Key="4387" RefId="魯昭公二十七年四月" Term="魯昭公二十七年四月"/>夏，四月，吳弒其君僚。<AlignEnd Key="4387"/>
<AlignBegin Type="Time" Key="4388" RefId="魯昭公二十七年四月" Term="魯昭公二十七年四月"/>楚殺其大夫郤宛。<AlignEnd Key="4388"/>
<AlignBegin Type="Time" Key="4389" RefId="魯昭公二十七年七月" Term="魯昭公二十七年七月"/>秋，晉士鞅、宋樂祁犁、衛北宮喜、曹人、邾婁人、滕人會于扈。<AlignEnd Key="4389"/>
<AlignBegin Type="Time" Key="4390" RefId="魯昭公二十七年十月" Term="魯昭公二十七年十月"/>冬，十月，曹伯午卒。<AlignEnd Key="4390"/>
<AlignBegin Type="Time" Key="4391" RefId="魯昭公二十七年十月" Term="魯昭公二十七年十月"/>邾婁快來奔。邾婁快者何？邾婁之大夫也。邾婁無大夫，此何以書？以近書也。<AlignEnd Key="4391"/>
<AlignBegin Type="Time" Key="4392" RefId="魯昭公二十七年十月" Term="魯昭公二十七年十月"/>公如齊，公至自齊，居于運。<AlignEnd Key="4392"/>
</doc_content>
</document>
<document filename="ChunQiuGongYangZhuan_00209">
<corpus>春秋公羊傳</corpus>
<title>魯昭公二十八年</title>
<doc_content>
<AlignBegin Type="Time" Key="4393" RefId="魯昭公二十八年三月" Term="魯昭公二十八年三月"/>二十有八年春，王三月，葬曹悼公。<AlignEnd Key="4393"/>
<AlignBegin Type="Time" Key="4394" RefId="魯昭公二十八年三月" Term="魯昭公二十八年三月"/>公如晉，次于乾侯。<AlignEnd Key="4394"/>
<AlignBegin Type="Time" Key="4395" RefId="魯昭公二十八年四月" Term="魯昭公二十八年四月"/>夏，四月丙戌，鄭伯甯卒。六月，葬鄭定公。<AlignEnd Key="4395"/>
<AlignBegin Type="Time" Key="4396" RefId="魯昭公二十八年七月" Term="魯昭公二十八年七月"/>秋，七月癸巳，滕子甯卒。<AlignEnd Key="4396"/>
<AlignBegin Type="Time" Key="4397" RefId="魯昭公二十八年十月" Term="魯昭公二十八年十月"/>冬，葬滕悼公。<AlignEnd Key="4397"/>
</doc_content>
</document>
<document filename="ChunQiuGongYangZhuan_00210">
<corpus>春秋公羊傳</corpus>
<title>魯昭公二十九年</title>
<doc_content>
<AlignBegin Type="Time" Key="4398" RefId="魯昭公二十九年正月" Term="魯昭公二十九年正月"/>二十有九年<AlignEnd Key="4398"/>
<AlignBegin Type="Time" Key="4399" RefId="魯昭公二十九年正月" Term="魯昭公二十九年正月"/>春，公至自乾侯，居于運。<AlignEnd Key="4399"/>
<AlignBegin Type="Time" Key="4400" RefId="魯昭公二十九年正月" Term="魯昭公二十九年正月"/>齊侯使高張來唁公。<AlignEnd Key="4400"/>
<AlignBegin Type="Time" Key="4401" RefId="魯昭公二十九年正月" Term="魯昭公二十九年正月"/>公如晉，次于乾侯。<AlignEnd Key="4401"/>
<AlignBegin Type="Time" Key="4402" RefId="魯昭公二十九年四月" Term="魯昭公二十九年四月"/>夏，四月庚子，叔倪卒。<AlignEnd Key="4402"/>
<AlignBegin Type="Time" Key="4403" RefId="魯昭公二十九年七月" Term="魯昭公二十九年七月"/>秋，七月。<AlignEnd Key="4403"/>
<AlignBegin Type="Time" Key="4404" RefId="魯昭公二十九年十月" Term="魯昭公二十九年十月"/>冬，十月，運潰。邑不言潰，此其言潰何？郛之也。曷為郛之？君存焉爾。<AlignEnd Key="4404"/>
</doc_content>
</document>
<document filename="ChunQiuGongYangZhuan_00211">
<corpus>春秋公羊傳</corpus>
<title>魯昭公三十年</title>
<doc_content>
<AlignBegin Type="Time" Key="4405" RefId="魯昭公三十年正月" Term="魯昭公三十年正月"/>三十年春，王正月，公在乾侯。<AlignEnd Key="4405"/>
<AlignBegin Type="Time" Key="4406" RefId="魯昭公三十年六月" Term="魯昭公三十年六月"/>夏，六月庚辰，晉侯去疾卒。<AlignEnd Key="4406"/>
<AlignBegin Type="Time" Key="4407" RefId="魯昭公三十年八月" Term="魯昭公三十年八月"/>秋，八月，葬晉頃公。<AlignEnd Key="4407"/>
<AlignBegin Type="Time" Key="4408" RefId="魯昭公三十年十二月" Term="魯昭公三十年十二月"/>冬，十有二月，吳滅徐，徐子章禹奔楚。<AlignEnd Key="4408"/>
</doc_content>
</document>
<document filename="ChunQiuGongYangZhuan_00212">
<corpus>春秋公羊傳</corpus>
<title>魯昭公三十一年</title>
<doc_content>
<AlignBegin Type="Time" Key="4409" RefId="魯昭公三十一年正月" Term="魯昭公三十一年正月"/>三十有一年春，王正月，公在乾侯。<AlignEnd Key="4409"/>
<AlignBegin Type="Time" Key="4410" RefId="魯昭公三十一年正月" Term="魯昭公三十一年正月"/>季孫隱如會晉荀櫟于適歷。<AlignEnd Key="4410"/>
<AlignBegin Type="Time" Key="4411" RefId="魯昭公三十一年四月" Term="魯昭公三十一年四月"/>夏，四月丁巳，薛伯穀卒。<AlignEnd Key="4411"/>
<AlignBegin Type="Time" Key="4412" RefId="魯昭公三十一年四月" Term="魯昭公三十一年四月"/>晉侯使荀櫟唁公于乾侯。<AlignEnd Key="4412"/>
<AlignBegin Type="Time" Key="4413" RefId="魯昭公三十一年七月" Term="魯昭公三十一年七月"/>秋，葬薛獻公。<AlignEnd Key="4413"/>
<AlignBegin Type="Time" Key="4414" RefId="魯昭公三十一年十月" Term="魯昭公三十一年十月"/>冬，黑弓以濫來奔。文何以無邾婁？通濫也。曷為通濫？賢者子孫宜有地也。賢者孰謂？謂叔術也。何賢乎叔術？讓國也。其讓國奈何？當邾婁顏之時，邾婁女有為魯夫人者，則未知其為武公與？懿公與？孝公幼，顏淫九公子于宮中，因以納賊，則未知其為魯公子與？邾婁公子與？臧氏之母，養公者也。君幼則宜有養者，大夫之妾，士之妻，則未知臧氏之母者曷為者也？養公者必以其子入養。臧氏之母聞有賊，以其子易公，抱公以逃。賊至，湊公寢而弒之。臣有鮑廣父與梁買子者，聞有賊，趨而至。臧氏之母曰：「公不死也，在是，吾以吾子易公矣。」於是負孝公之周訴天子，天子為之誅顏而立叔術，反孝公于魯。顏夫人者，嫗盈女也，國色也，其言曰：「有能為我殺殺顏者，吾為其妻。」叔術為之殺殺顏者，而以為妻，有子焉，謂之盱。夏父者，其所為有於顏者也。盱幼而皆愛之，食必坐二子於其側而食之，有珍怪之食，盱必先取足焉。夏父曰：「以來，人未足而盱有餘。」叔術覺焉，曰：「嘻！此誠爾國也夫！」起而致國于夏父，夏父受而中分之，叔術曰：「不可！」三分之，叔術曰：「不可！」四分之，叔術曰：「不可！」五分之，然後受之。公扈子者，邾婁之父兄也，習乎邾婁之故，其言曰：「惡有言人之國賢若此者乎！」誅顏之時，天子死，叔術起而致國于夏父。當此之時，邾婁人常被兵于周，曰：「何故死吾天子？」通濫則文何以無邾婁？天下未有濫也。天下未有濫，則其言以濫來奔何？叔術者，賢大夫也，絕之則為叔術不欲絕，不絕則世大夫也。大夫之義不得世，故於是推而通之也。<AlignEnd Key="4414"/>
<AlignBegin Type="Time" Key="4415" RefId="魯昭公三十一年十二月" Term="魯昭公三十一年十二月"/>十有二月辛亥朔，日有食之。<AlignEnd Key="4415"/>
</doc_content>
</document>
<document filename="ChunQiuGongYangZhuan_00213">
<corpus>春秋公羊傳</corpus>
<title>魯昭公三十二年</title>
<doc_content>
<AlignBegin Type="Time" Key="4416" RefId="魯昭公三十二年正月" Term="魯昭公三十二年正月"/>三十有二年春，王正月，公在乾侯。<AlignEnd Key="4416"/>
<AlignBegin Type="Time" Key="4417" RefId="魯昭公三十二年正月" Term="魯昭公三十二年正月"/>取闞。闞者何？邾婁之邑也。曷為不系乎邾婁？諱亟也。<AlignEnd Key="4417"/>
<AlignBegin Type="Time" Key="4418" RefId="魯昭公三十二年四月" Term="魯昭公三十二年四月"/>夏，吳伐越。<AlignEnd Key="4418"/>
<AlignBegin Type="Time" Key="4419" RefId="魯昭公三十二年七月" Term="魯昭公三十二年七月"/>秋，七月。<AlignEnd Key="4419"/>
<AlignBegin Type="Time" Key="4420" RefId="魯昭公三十二年十月" Term="魯昭公三十二年十月"/>冬，仲孫何忌會晉韓不信、齊高張、宋仲幾、衛世叔申、鄭國參、曹人、莒人、邾婁人、薛人、杞人、小邾婁人城成周。<AlignEnd Key="4420"/>
<AlignBegin Type="Time" Key="4421" RefId="魯昭公三十二年十二月" Term="魯昭公三十二年十二月"/>十有二月，己未，公薨于乾侯。<AlignEnd Key="4421"/>
</doc_content>
</document>
<document filename="ChunQiuGongYangZhuan_00214">
<corpus>春秋公羊傳</corpus>
<title>魯定公元年</title>
<doc_content>
<AlignBegin Type="Time" Key="4422" RefId="魯定公元年正月" Term="魯定公元年正月"/>元年春王。定何以無正月？正月者，正即位也。定無正月者，即位後也。即位何以後？昭公在外，得入不得入，未可知也。曷為未可知？在季氏也。定、哀多微辭，主人習其讀而問其傳，則未知己之有罪焉爾。<AlignEnd Key="4422"/>
<AlignBegin Type="Time" Key="4423" RefId="魯定公元年三月" Term="魯定公元年三月"/>三月，晉人執宋仲幾于京師。仲幾之罪何？不哀城也。其言于京師何？伯討也。伯討則其稱人何？貶。曷為貶？不與大王專執也。曷為不與？實與而文不與。文曷為不與？大夫之義，不得專執也。<AlignEnd Key="4423"/>
<AlignBegin Type="Time" Key="4424" RefId="魯定公元年六月" Term="魯定公元年六月"/>夏，六月癸亥，公之喪至自乾侯。戊辰，公即位。癸亥公之喪至自乾侯，則曷為以戊辰之日然後即位？正棺於兩楹之間，然後即位。子沈子曰：「定君乎國，然後即位。」即位不日，此何以日？錄乎內也。<AlignEnd Key="4424"/>
<AlignBegin Type="Time" Key="4425" RefId="魯定公元年七月" Term="魯定公元年七月"/>秋，七月癸巳，葬我君昭公。<AlignEnd Key="4425"/>
<AlignBegin Type="Time" Key="4426" RefId="魯定公元年九月" Term="魯定公元年九月"/>九月，大雩。<AlignEnd Key="4426"/>
<AlignBegin Type="Time" Key="4427" RefId="魯定公元年九月" Term="魯定公元年九月"/>立煬宮。煬宮者何？煬公之宮也。立者何？立者不宜立也。立煬宮，非禮也。<AlignEnd Key="4427"/>
<AlignBegin Type="Time" Key="4428" RefId="魯定公元年十月" Term="魯定公元年十月"/>冬，十月，隕霜殺菽。何以書？記異也。此災菽也，曷為以異書？異大乎災也。<AlignEnd Key="4428"/>
</doc_content>
</document>
<document filename="ChunQiuGongYangZhuan_00215">
<corpus>春秋公羊傳</corpus>
<title>魯定公二年</title>
<doc_content>
<AlignBegin Type="Time" Key="4429" RefId="魯定公二年正月" Term="魯定公二年正月"/>二年春，王正月。<AlignEnd Key="4429"/>
<AlignBegin Type="Time" Key="4430" RefId="魯定公二年五月" Term="魯定公二年五月"/>夏，五月壬辰，雉門及兩觀災。其言雉門及兩觀災何？兩觀微也。然則曷為不言雉門災及兩觀？主災者兩觀也。時災者兩觀，則曷為後言之？不以微及大也。何以書？記災也。<AlignEnd Key="4430"/>
<AlignBegin Type="Time" Key="4431" RefId="魯定公二年七月" Term="魯定公二年七月"/>秋，楚人伐吳。<AlignEnd Key="4431"/>
<AlignBegin Type="Time" Key="4432" RefId="魯定公二年十月" Term="魯定公二年十月"/>冬，十月，新作雉門及兩觀。其言新作之何？修大也。修舊不書，此何以書？譏。何譏爾？不務乎公室也。<AlignEnd Key="4432"/>
</doc_content>
</document>
<document filename="ChunQiuGongYangZhuan_00216">
<corpus>春秋公羊傳</corpus>
<title>魯定公三年</title>
<doc_content>
<AlignBegin Type="Time" Key="4433" RefId="魯定公三年正月" Term="魯定公三年正月"/>三年春，王正月，公如晉，至河乃復。三月辛卯，邾婁子穿卒。<AlignEnd Key="4433"/>
<AlignBegin Type="Time" Key="4434" RefId="魯定公三年四月" Term="魯定公三年四月"/>夏，四月。<AlignEnd Key="4434"/>
<AlignBegin Type="Time" Key="4435" RefId="魯定公三年七月" Term="魯定公三年七月"/>秋，葬邾婁莊公。<AlignEnd Key="4435"/>
<AlignBegin Type="Time" Key="4436" RefId="魯定公三年十月" Term="魯定公三年十月"/>冬，仲孫何忌及邾婁子盟于枝。<AlignEnd Key="4436"/>
</doc_content>
</document>
<document filename="ChunQiuGongYangZhuan_00217">
<corpus>春秋公羊傳</corpus>
<title>魯定公四年</title>
<doc_content>
<AlignBegin Type="Time" Key="4437" RefId="魯定公四年二月" Term="魯定公四年二月"/>四年春，王二月癸巳，陳侯吳卒。<AlignEnd Key="4437"/>
<AlignBegin Type="Time" Key="4438" RefId="魯定公四年三月" Term="魯定公四年三月"/>三月，公會劉子、晉侯、宋公、蔡侯、衛侯、陳子、鄭伯、許男、曹伯、莒子、邾婁子、頓子、胡子、滕子、薛伯、杞伯、小邾婁子、齊國夏于召陵，侵楚。<AlignEnd Key="4438"/>
<AlignBegin Type="Time" Key="4439" RefId="魯定公四年四月" Term="魯定公四年四月"/>夏，四月庚辰，蔡公孫歸姓帥師滅沈，以沈子嘉歸，殺之。<AlignEnd Key="4439"/>
<AlignBegin Type="Time" Key="4440" RefId="魯定公四年五月" Term="魯定公四年五月"/>五月，公及諸侯盟于浩油；杞伯戊卒于會。<AlignEnd Key="4440"/>
<AlignBegin Type="Time" Key="4441" RefId="魯定公四年六月" Term="魯定公四年六月"/>六月，葬陳惠公。<AlignEnd Key="4441"/>
<AlignBegin Type="Time" Key="4442" RefId="魯定公四年六月" Term="魯定公四年六月"/>許遷于容城。<AlignEnd Key="4442"/>
<AlignBegin Type="Time" Key="4443" RefId="魯定公四年七月" Term="魯定公四年七月"/>秋，七月，公至自會。<AlignEnd Key="4443"/>
<AlignBegin Type="Time" Key="4444" RefId="魯定公四年七月" Term="魯定公四年七月"/>劉卷卒。劉卷者何？天子之大夫也。外大夫不卒，此何以卒？我主之也。<AlignEnd Key="4444"/>
<AlignBegin Type="Time" Key="4445" RefId="魯定公四年七月" Term="魯定公四年七月"/>葬杞悼公。<AlignEnd Key="4445"/>
<AlignBegin Type="Time" Key="4446" RefId="魯定公四年七月" Term="魯定公四年七月"/>楚人圍蔡。<AlignEnd Key="4446"/>
<AlignBegin Type="Time" Key="4447" RefId="魯定公四年七月" Term="魯定公四年七月"/>晉士鞅、衛孔圄帥師伐鮮虞。<AlignEnd Key="4447"/>
<AlignBegin Type="Time" Key="4448" RefId="魯定公四年七月" Term="魯定公四年七月"/>葬劉文公。外大夫不書葬，此何以書葬？錄我主也。<AlignEnd Key="4448"/>
<AlignBegin Type="Time" Key="4449" RefId="魯定公四年十一月" Term="魯定公四年十一月"/>冬，十有一月庚午，蔡侯以吳子及楚人戰于伯莒，楚師敗績。吳何以稱子？夷狄也而憂中國。其憂中國奈何？伍子胥父誅乎楚，挾弓而去楚，以干闔廬。闔廬曰：「士之甚！勇之甚！將為之興師而復讎于楚。」伍子胥復曰：「諸侯不為匹夫興師，且臣聞之：事君猶事父也。虧君之義，復父之讎，臣不為也。」於是止。蔡昭公朝乎楚，有美裘焉，囊瓦求之，昭公不與，為是拘昭公於南郢，數年然後歸之。於其歸焉，用事乎河，曰：「天下諸侯茍有能伐楚者，寡人請為之前列。」楚人聞之怒。為是興師，使囊瓦將而伐蔡。蔡請救于吳，伍子胥復曰：「蔡非有罪也，楚人為無道，君如有憂中國之心，則若時可矣。」於是興師而救蔡。曰：事君猶事父也，此其為可以復讎奈何？曰：父不受誅，子復讎可也；父受誅，子復讎，推刃之道也。復讎不徐害，朋友相衛，而不相迿，古之道也。<AlignEnd Key="4449"/>
<AlignBegin Type="Time" Key="4450" RefId="魯定公四年十一月" Term="魯定公四年十一月"/>楚囊瓦出奔鄭。<AlignEnd Key="4450"/>
<AlignBegin Type="Time" Key="4451" RefId="魯定公四年十一月" Term="魯定公四年十一月"/>庚辰，吳入楚。吳何以不稱子？反夷狄也。其反夷狄奈何？君舍于君室，大夫舍于大夫室，蓋妻楚王之母也。<AlignEnd Key="4451"/>
</doc_content>
</document>
<document filename="ChunQiuGongYangZhuan_00218">
<corpus>春秋公羊傳</corpus>
<title>魯定公五年</title>
<doc_content>
<AlignBegin Type="Time" Key="4452" RefId="魯定公五年正月" Term="魯定公五年正月"/>五年春，王正月辛亥朔，日有食之。<AlignEnd Key="4452"/>
<AlignBegin Type="Time" Key="4453" RefId="魯定公五年四月" Term="魯定公五年四月"/>夏，歸粟于蔡。孰歸之？諸侯歸之。曷為不言諸侯歸之？離至不可得而序，故言我也。<AlignEnd Key="4453"/>
<AlignBegin Type="Time" Key="4454" RefId="魯定公五年四月" Term="魯定公五年四月"/>於越入吳。於越者何？越者何？於越者，未能以其名通也。越者，能以其名通也。<AlignEnd Key="4454"/>
<AlignBegin Type="Time" Key="4455" RefId="魯定公五年六月" Term="魯定公五年六月"/>六月丙申，季孫隱如卒。<AlignEnd Key="4455"/>
<AlignBegin Type="Time" Key="4456" RefId="魯定公五年七月" Term="魯定公五年七月"/>秋，七月壬子，叔孫不敢卒。<AlignEnd Key="4456"/>
<AlignBegin Type="Time" Key="4457" RefId="魯定公五年十月" Term="魯定公五年十月"/>冬，晉士鞅帥師圍鮮虞。<AlignEnd Key="4457"/>
</doc_content>
</document>
<document filename="ChunQiuGongYangZhuan_00219">
<corpus>春秋公羊傳</corpus>
<title>魯定公六年</title>
<doc_content>
<AlignBegin Type="Time" Key="4458" RefId="魯定公六年正月" Term="魯定公六年正月"/>六年春，王正月癸亥，鄭游遬帥師滅許，以許男斯歸。<AlignEnd Key="4458"/>
<AlignBegin Type="Time" Key="4459" RefId="魯定公六年二月" Term="魯定公六年二月"/>二月，公侵鄭。<AlignEnd Key="4459"/>
<AlignBegin Type="Time" Key="4460" RefId="魯定公六年二月" Term="魯定公六年二月"/>公至自侵鄭。<AlignEnd Key="4460"/>
<AlignBegin Type="Time" Key="4461" RefId="魯定公六年四月" Term="魯定公六年四月"/>夏，季孫斯、仲孫何忌如晉。<AlignEnd Key="4461"/>
<AlignBegin Type="Time" Key="4462" RefId="魯定公六年七月" Term="魯定公六年七月"/>秋，晉人執宋行人樂祁犁。<AlignEnd Key="4462"/>
<AlignBegin Type="Time" Key="4463" RefId="魯定公六年十月" Term="魯定公六年十月"/>冬，城中城。<AlignEnd Key="4463"/>
<AlignBegin Type="Time" Key="4464" RefId="魯定公六年十月" Term="魯定公六年十月"/>季孫斯、仲孫忌帥師圍運。此仲孫何忌也，曷為謂之仲孫忌？譏二名。二名，非禮也。<AlignEnd Key="4464"/>
</doc_content>
</document>
<document filename="ChunQiuGongYangZhuan_00220">
<corpus>春秋公羊傳</corpus>
<title>魯定公七年</title>
<doc_content>
<AlignBegin Type="Time" Key="4465" RefId="魯定公七年正月" Term="魯定公七年正月"/>七年春，王正月。<AlignEnd Key="4465"/>
<AlignBegin Type="Time" Key="4466" RefId="魯定公七年四月" Term="魯定公七年四月"/>夏，四月。<AlignEnd Key="4466"/>
<AlignBegin Type="Time" Key="4467" RefId="魯定公七年七月" Term="魯定公七年七月"/>秋，齊侯、鄭伯盟于鹹。<AlignEnd Key="4467"/>
<AlignBegin Type="Time" Key="4468" RefId="魯定公七年七月" Term="魯定公七年七月"/>齊人執衛行人北宮結，以侵衛。<AlignEnd Key="4468"/>
<AlignBegin Type="Time" Key="4469" RefId="魯定公七年七月" Term="魯定公七年七月"/>齊侯、衛侯盟于沙澤。<AlignEnd Key="4469"/>
<AlignBegin Type="Time" Key="4470" RefId="魯定公七年七月" Term="魯定公七年七月"/>大雩。<AlignEnd Key="4470"/>
<AlignBegin Type="Time" Key="4471" RefId="魯定公七年四月" Term="魯定公七年四月"/>齊國夏帥師伐我西鄙。<AlignEnd Key="4471"/>
<AlignBegin Type="Time" Key="4472" RefId="魯定公七年九月" Term="魯定公七年九月"/>九月，大雩。<AlignEnd Key="4472"/>
<AlignBegin Type="Time" Key="4473" RefId="魯定公七年十月" Term="魯定公七年十月"/>冬，十月。<AlignEnd Key="4473"/>
</doc_content>
</document>
<document filename="ChunQiuGongYangZhuan_00221">
<corpus>春秋公羊傳</corpus>
<title>魯定公八年</title>
<doc_content>
<AlignBegin Type="Time" Key="4474" RefId="魯定公八年正月" Term="魯定公八年正月"/>八年春，王正月，公侵齊。公至自侵齊。<AlignEnd Key="4474"/>
<AlignBegin Type="Time" Key="4475" RefId="魯定公八年二月" Term="魯定公八年二月"/>二月，公侵齊。三月，公至自侵齊。<AlignEnd Key="4475"/>
<AlignBegin Type="Time" Key="4476" RefId="魯定公八年二月" Term="魯定公八年二月"/>曹伯露卒。<AlignEnd Key="4476"/>
<AlignBegin Type="Time" Key="4477" RefId="魯定公八年四月" Term="魯定公八年四月"/>夏，齊國夏帥師伐我西鄙。<AlignEnd Key="4477"/>
<AlignBegin Type="Time" Key="4478" RefId="魯定公八年四月" Term="魯定公八年四月"/>公會晉師于瓦，公至自瓦。<AlignEnd Key="4478"/>
<AlignBegin Type="Time" Key="4479" RefId="魯定公八年七月" Term="魯定公八年七月"/>秋，七月戊辰，陳侯柳卒。<AlignEnd Key="4479"/>
<AlignBegin Type="Time" Key="4480" RefId="魯定公八年七月" Term="魯定公八年七月"/>晉趙鞅帥師侵鄭，遂侵衛。<AlignEnd Key="4480"/>
<AlignBegin Type="Time" Key="4481" RefId="魯定公八年七月" Term="魯定公八年七月"/>葬曹靖公。<AlignEnd Key="4481"/>
<AlignBegin Type="Time" Key="4482" RefId="魯定公八年九月" Term="魯定公八年九月"/>九月，葬陳懷公。<AlignEnd Key="4482"/>
<AlignBegin Type="Time" Key="4483" RefId="魯定公八年九月" Term="魯定公八年九月"/>季孫斯、仲孫何忌帥師侵衛。<AlignEnd Key="4483"/>
<AlignBegin Type="Time" Key="4484" RefId="魯定公八年十月" Term="魯定公八年十月"/>冬，衛侯、鄭伯盟于曲濮。<AlignEnd Key="4484"/>
<AlignBegin Type="Time" Key="4485" RefId="魯定公八年十月" Term="魯定公八年十月"/>從祀先公。從祀者何？順祀也。文公逆祀，去者三人；定公順祀，叛者五人。<AlignEnd Key="4485"/>
<AlignBegin Type="Time" Key="4486" RefId="魯定公八年十月" Term="魯定公八年十月"/>盜竊寶玉、大弓。盜者孰謂？謂陽虎也。陽虎者，曷為者也？季氏之宰也。季氏之宰則微者也，惡乎得國寶而竊之？陽虎專季氏，季氏專魯國，陽虎拘季孫，孟氏與叔孫氏迭而食之。睋而鋟其板，曰：「某月某日，將殺我于蒲圃，力能救我則於是。」至乎日若時而出。臨南者，陽虎之出也，御之。於其乘焉，季孫謂臨南曰：「以季氏之世世有子，子可以不免我死乎？」臨南曰：「有力不足，臣何敢不勉。」陽越者，陽虎之從弟也，為右。諸陽之從者，車數十乘，至于孟衢，臨南投策而墜之，陽越下取策，臨南駷馬，而由乎孟氏，陽虎從而射之，矢著于莊門。然而甲起於琴如。弒不成，卻反舍于郊，皆說然息。或曰：「弒千乘之主，而不克舍此，可乎？」陽虎曰：「夫孺子得國而已，如丈夫何？」睋而曰：「彼哉！彼哉！趣駕。」既駕，公斂處父帥師而至，慬然後得免，自是走之晉。寶者何？璋判白，弓繡質，龜青純。<AlignEnd Key="4486"/>
</doc_content>
</document>
<document filename="ChunQiuGongYangZhuan_00222">
<corpus>春秋公羊傳</corpus>
<title>魯定公九年</title>
<doc_content>
<AlignBegin Type="Time" Key="4487" RefId="魯定公九年正月" Term="魯定公九年正月"/>九年春，王正月。<AlignEnd Key="4487"/>
<AlignBegin Type="Time" Key="4488" RefId="魯定公九年四月" Term="魯定公九年四月"/>夏，四月戊申，鄭伯囆卒。<AlignEnd Key="4488"/>
<AlignBegin Type="Time" Key="4489" RefId="魯定公九年四月" Term="魯定公九年四月"/>得寶玉、大弓。何以書？國寶也，喪之書，得之書。<AlignEnd Key="4489"/>
<AlignBegin Type="Time" Key="4490" RefId="魯定公九年六月" Term="魯定公九年六月"/>六月，葬鄭獻公。<AlignEnd Key="4490"/>
<AlignBegin Type="Time" Key="4491" RefId="魯定公九年七月" Term="魯定公九年七月"/>秋，齊侯、衛侯次于五氏。<AlignEnd Key="4491"/>
<AlignBegin Type="Time" Key="4492" RefId="魯定公九年七月" Term="魯定公九年七月"/>秦伯卒。<AlignEnd Key="4492"/>
<AlignBegin Type="Time" Key="4493" RefId="魯定公九年十月" Term="魯定公九年十月"/>冬，葬秦哀公。<AlignEnd Key="4493"/>
</doc_content>
</document>
<document filename="ChunQiuGongYangZhuan_00223">
<corpus>春秋公羊傳</corpus>
<title>魯定公十年</title>
<doc_content>
<AlignBegin Type="Time" Key="4494" RefId="魯定公十年三月" Term="魯定公十年三月"/>十年春，王三月，及齊平。<AlignEnd Key="4494"/>
<AlignBegin Type="Time" Key="4495" RefId="魯定公十年四月" Term="魯定公十年四月"/>夏，公會齊侯于頰穀。公至自頰穀。<AlignEnd Key="4495"/>
<AlignBegin Type="Time" Key="4496" RefId="魯定公十年四月" Term="魯定公十年四月"/>晉趙鞅帥師圍衛。<AlignEnd Key="4496"/>
<AlignBegin Type="Time" Key="4497" RefId="魯定公十年四月" Term="魯定公十年四月"/>齊人來歸運、讙、龜陰田。齊人曷為來歸運、讙、龜陰田？孔子行乎季孫，三月不違，齊人為是來歸之。<AlignEnd Key="4497"/>
<AlignBegin Type="Time" Key="4498" RefId="魯定公十年三月" Term="魯定公十年三月"/>叔孫州仇、仲孫何忌帥師圍郈。<AlignEnd Key="4498"/>
<AlignBegin Type="Time" Key="4499" RefId="魯定公十年七月" Term="魯定公十年七月"/>秋，叔孫州仇、仲孫何忌帥師圍費。<AlignEnd Key="4499"/>
<AlignBegin Type="Time" Key="4500" RefId="魯定公十年七月" Term="魯定公十年七月"/>宋樂世心出奔曹。宋公子池出奔陳。<AlignEnd Key="4500"/>
<AlignBegin Type="Time" Key="4501" RefId="魯定公十年十月" Term="魯定公十年十月"/>冬，齊侯、衛侯、鄭游遬會于鞍。<AlignEnd Key="4501"/>
<AlignBegin Type="Time" Key="4502" RefId="魯定公十年十月" Term="魯定公十年十月"/>叔孫州仇如齊。<AlignEnd Key="4502"/>
<AlignBegin Type="Time" Key="4503" RefId="魯定公十年十月" Term="魯定公十年十月"/>齊公之弟辰暨宋仲佗、石彄出奔陳。<AlignEnd Key="4503"/>
</doc_content>
</document>
<document filename="ChunQiuGongYangZhuan_00224">
<corpus>春秋公羊傳</corpus>
<title>魯定公十一年</title>
<doc_content>
<AlignBegin Type="Time" Key="4504" RefId="魯定公十一年正月" Term="魯定公十一年正月"/>十有一年春，宋公之弟辰及仲佗、石彄、公子池，自陳入于蕭，以叛。<AlignEnd Key="4504"/>
<AlignBegin Type="Time" Key="4505" RefId="魯定公十一年四月" Term="魯定公十一年四月"/>夏，四月。<AlignEnd Key="4505"/>
<AlignBegin Type="Time" Key="4506" RefId="魯定公十一年七月" Term="魯定公十一年七月"/>秋，宋樂世心自曹入于蕭。<AlignEnd Key="4506"/>
<AlignBegin Type="Time" Key="4507" RefId="魯定公十一年十月" Term="魯定公十一年十月"/>冬，及鄭平。<AlignEnd Key="4507"/>
<AlignBegin Type="Time" Key="4508" RefId="魯定公十一年十月" Term="魯定公十一年十月"/>叔還如鄭蒞盟。<AlignEnd Key="4508"/>
</doc_content>
</document>
<document filename="ChunQiuGongYangZhuan_00225">
<corpus>春秋公羊傳</corpus>
<title>魯定公十二年</title>
<doc_content>
<AlignBegin Type="Time" Key="4509" RefId="魯定公十二年正月" Term="魯定公十二年正月"/>十有二年春，薛伯定卒。<AlignEnd Key="4509"/>
<AlignBegin Type="Time" Key="4510" RefId="魯定公十二年四月" Term="魯定公十二年四月"/>夏，葬薛襄公。<AlignEnd Key="4510"/>
<AlignBegin Type="Time" Key="4511" RefId="魯定公十二年四月" Term="魯定公十二年四月"/>叔孫州仇帥師墮郈。<AlignEnd Key="4511"/>
<AlignBegin Type="Time" Key="4512" RefId="魯定公十二年四月" Term="魯定公十二年四月"/>衛公孟彄帥師伐曹。<AlignEnd Key="4512"/>
<AlignBegin Type="Time" Key="4513" RefId="魯定公十二年三月" Term="魯定公十二年三月"/>季孫斯、仲孫何忌帥師墮費。曷為帥師墮郈？帥師墮費？孔子行乎季孫，三月不違，曰：「家不藏甲，邑無百雉之城。」於是帥師墮郈，帥師墮費。雉者何？五板而堵，五堵而雉，百雉而城。<AlignEnd Key="4513"/>
<AlignBegin Type="Time" Key="4514" RefId="魯定公十二年七月" Term="魯定公十二年七月"/>秋，大雩。<AlignEnd Key="4514"/>
<AlignBegin Type="Time" Key="4515" RefId="魯定公十二年十月" Term="魯定公十二年十月"/>冬，十月癸亥，公會晉侯，盟于黃。<AlignEnd Key="4515"/>
<AlignBegin Type="Time" Key="4516" RefId="魯定公十二年十一月" Term="魯定公十二年十一月"/>十有一月丙寅朔，日有食之。公至自黃。<AlignEnd Key="4516"/>
<AlignBegin Type="Time" Key="4517" RefId="魯定公十二年十二月" Term="魯定公十二年十二月"/>十有二月，公圍成，公至自圍成。<AlignEnd Key="4517"/>
</doc_content>
</document>
<document filename="ChunQiuGongYangZhuan_00226">
<corpus>春秋公羊傳</corpus>
<title>魯定公十三年</title>
<doc_content>
<AlignBegin Type="Time" Key="4518" RefId="魯定公十三年正月" Term="魯定公十三年正月"/>十有三年春，齊侯、衛侯次于垂瑕。<AlignEnd Key="4518"/>
<AlignBegin Type="Time" Key="4519" RefId="魯定公十三年四月" Term="魯定公十三年四月"/>夏，筑蛇淵囿。<AlignEnd Key="4519"/>
<AlignBegin Type="Time" Key="4520" RefId="魯定公十三年四月" Term="魯定公十三年四月"/>大搜于比蒲。<AlignEnd Key="4520"/>
<AlignBegin Type="Time" Key="4521" RefId="魯定公十三年四月" Term="魯定公十三年四月"/>衛公孟彄帥師伐曹。<AlignEnd Key="4521"/>
<AlignBegin Type="Time" Key="4522" RefId="魯定公十三年七月" Term="魯定公十三年七月"/>秋，晉趙鞅入于晉陽，以叛。<AlignEnd Key="4522"/>
<AlignBegin Type="Time" Key="4523" RefId="魯定公十三年十月" Term="魯定公十三年十月"/>冬，晉荀寅及士吉射入于朝歌，以叛。<AlignEnd Key="4523"/>
<AlignBegin Type="Time" Key="4524" RefId="魯定公十三年十月" Term="魯定公十三年十月"/>晉趙鞅歸于晉。此叛也，其言歸何？以地正國也。其以地正國奈何？晉趙鞅取晉陽之甲以逐荀寅與士吉射。荀寅與士吉射者，曷為者也？君側之惡人也。此逐君側之惡人，曷為以叛言之？無君命也。（經十三·八）薛弒其君比。<AlignEnd Key="4524"/>
</doc_content>
</document>
<document filename="ChunQiuGongYangZhuan_00227">
<corpus>春秋公羊傳</corpus>
<title>魯定公十四年</title>
<doc_content>
<AlignBegin Type="Time" Key="4525" RefId="魯定公十四年正月" Term="魯定公十四年正月"/>十有四年春，衛公叔戍來奔。<AlignEnd Key="4525"/>
<AlignBegin Type="Time" Key="4526" RefId="魯定公十四年正月" Term="魯定公十四年正月"/>晉趙陽出奔宋。<AlignEnd Key="4526"/>
<AlignBegin Type="Time" Key="4527" RefId="魯定公十四年二月" Term="魯定公十四年二月"/>二月辛巳，楚公子結、陳公子佗人帥師滅頓，以頓子牄歸。<AlignEnd Key="4527"/>
<AlignBegin Type="Time" Key="4528" RefId="魯定公十四年四月" Term="魯定公十四年四月"/>夏，衛北宮結來奔。<AlignEnd Key="4528"/>
<AlignBegin Type="Time" Key="4529" RefId="魯定公十四年五月" Term="魯定公十四年五月"/>五月，於越敗吳于醉李。<AlignEnd Key="4529"/>
<AlignBegin Type="Time" Key="4530" RefId="魯定公十四年五月" Term="魯定公十四年五月"/>吳子光卒。<AlignEnd Key="4530"/>
<AlignBegin Type="Time" Key="4531" RefId="魯定公十四年五月" Term="魯定公十四年五月"/>公會齊侯、衛侯于堅。公至自會。<AlignEnd Key="4531"/>
<AlignBegin Type="Time" Key="4532" RefId="魯定公十四年七月" Term="魯定公十四年七月"/>秋，齊侯、宋公會于洮。<AlignEnd Key="4532"/>
<AlignBegin Type="Time" Key="4533" RefId="魯定公十四年七月" Term="魯定公十四年七月"/>天王使石尚來歸脤。石尚者何？天子之士也。脤者何？俎實也。腥曰脤，熟曰燔。<AlignEnd Key="4533"/>
<AlignBegin Type="Time" Key="4534" RefId="魯定公十四年七月" Term="魯定公十四年七月"/>衛世子蒯瞆出奔宋。<AlignEnd Key="4534"/>
<AlignBegin Type="Time" Key="4535" RefId="魯定公十四年七月" Term="魯定公十四年七月"/>衛公孟彄出奔鄭。<AlignEnd Key="4535"/>
<AlignBegin Type="Time" Key="4536" RefId="魯定公十四年七月" Term="魯定公十四年七月"/>宋公之弟辰自蕭來奔。<AlignEnd Key="4536"/>
<AlignBegin Type="Time" Key="4537" RefId="魯定公十四年七月" Term="魯定公十四年七月"/>大搜于比蒲。<AlignEnd Key="4537"/>
<AlignBegin Type="Time" Key="4538" RefId="魯定公十四年七月" Term="魯定公十四年七月"/>邾婁子來會公。<AlignEnd Key="4538"/>
<AlignBegin Type="Time" Key="4539" RefId="魯定公十四年七月" Term="魯定公十四年七月"/>城莒父及霄。<AlignEnd Key="4539"/>
</doc_content>
</document>
<document filename="ChunQiuGongYangZhuan_00228">
<corpus>春秋公羊傳</corpus>
<title>魯定公十五年</title>
<doc_content>
<AlignBegin Type="Time" Key="4540" RefId="魯定公十五年正月" Term="魯定公十五年正月"/>十有五年春，王正月，邾婁子來朝。<AlignEnd Key="4540"/>
<AlignBegin Type="Time" Key="4541" RefId="魯定公十五年正月" Term="魯定公十五年正月"/>鼷鼠食郊牛，牛死，改卜牛。曷為不言其所食？漫也。<AlignEnd Key="4541"/>
<AlignBegin Type="Time" Key="4542" RefId="魯定公十五年二月" Term="魯定公十五年二月"/>二月，辛丑，楚子滅胡，以胡子豹歸。<AlignEnd Key="4542"/>
<AlignBegin Type="Time" Key="4543" RefId="魯定公十五年五月" Term="魯定公十五年五月"/>夏，五月辛亥，郊。曷為以夏五月郊？三卜之運也。<AlignEnd Key="4543"/>
<AlignBegin Type="Time" Key="4544" RefId="魯定公十五年五月" Term="魯定公十五年五月"/>壬申，公薨于高寢。<AlignEnd Key="4544"/>
<AlignBegin Type="Time" Key="4545" RefId="魯定公十五年五月" Term="魯定公十五年五月"/>鄭軒達帥師伐宋。<AlignEnd Key="4545"/>
<AlignBegin Type="Time" Key="4546" RefId="魯定公十五年五月" Term="魯定公十五年五月"/>齊侯、衛侯次于籧篨。<AlignEnd Key="4546"/>
<AlignBegin Type="Time" Key="4547" RefId="魯定公十五年五月" Term="魯定公十五年五月"/>邾婁子來奔喪。其言來奔喪何？奔喪，非禮也。<AlignEnd Key="4547"/>
<AlignBegin Type="Time" Key="4548" RefId="魯定公十五年七月" Term="魯定公十五年七月"/>秋，七月壬申，姒氏卒。姒氏者何？哀公之母也。何以不稱夫人？哀未君也。<AlignEnd Key="4548"/>
<AlignBegin Type="Time" Key="4549" RefId="魯定公十五年八月" Term="魯定公十五年八月"/>八月庚辰朔，日有食之。<AlignEnd Key="4549"/>
<AlignBegin Type="Time" Key="4550" RefId="魯定公十五年九月" Term="魯定公十五年九月"/>九月，滕子來會葬。<AlignEnd Key="4550"/>
<AlignBegin Type="Time" Key="4551" RefId="魯定公十五年九月" Term="魯定公十五年九月"/>丁巳，葬我君定公，雨不克葬；戊午，日下昃，乃克葬。辛巳，葬定姒。定姒何以書葬？未逾年之君也，有子則廟，廟則書葬。<AlignEnd Key="4551"/>
<AlignBegin Type="Time" Key="4552" RefId="魯定公十五年十月" Term="魯定公十五年十月"/>冬，城漆。<AlignEnd Key="4552"/>
</doc_content>
</document>
<document filename="ChunQiuGongYangZhuan_00229">
<corpus>春秋公羊傳</corpus>
<title>魯哀公元年</title>
<doc_content>
<AlignBegin Type="Time" Key="4553" RefId="魯哀公元年正月" Term="魯哀公元年正月"/>元年春，王正月，公即位。<AlignEnd Key="4553"/>
<AlignBegin Type="Time" Key="4554" RefId="魯哀公元年正月" Term="魯哀公元年正月"/>楚子、陳侯、隨侯、許男圍蔡。<AlignEnd Key="4554"/>
<AlignBegin Type="Time" Key="4555" RefId="魯哀公元年正月" Term="魯哀公元年正月"/>鼷鼠食郊牛，改卜牛。<AlignEnd Key="4555"/>
<AlignBegin Type="Time" Key="4556" RefId="魯哀公元年四月" Term="魯哀公元年四月"/>夏，四月辛巳，郊。<AlignEnd Key="4556"/>
<AlignBegin Type="Time" Key="4557" RefId="魯哀公元年七月" Term="魯哀公元年七月"/>秋，齊侯、衛侯伐晉。<AlignEnd Key="4557"/>
<AlignBegin Type="Time" Key="4558" RefId="魯哀公元年十月" Term="魯哀公元年十月"/>冬，仲孫何忌帥師伐邾婁。<AlignEnd Key="4558"/>
</doc_content>
</document>
<document filename="ChunQiuGongYangZhuan_00230">
<corpus>春秋公羊傳</corpus>
<title>魯哀公二年</title>
<doc_content>
<AlignBegin Type="Time" Key="4559" RefId="魯哀公二年二月" Term="魯哀公二年二月"/>二年春，王二月，季孫斯、叔孫州仇、仲孫何忌帥師伐邾婁，取漷東田及沂西田。癸巳，叔孫州仇、仲孫何忌及邾婁子盟于句繹。<AlignEnd Key="4559"/>
<AlignBegin Type="Time" Key="4560" RefId="魯哀公二年四月" Term="魯哀公二年四月"/>夏，四月丙子，衛侯元卒。<AlignEnd Key="4560"/>
<AlignBegin Type="Time" Key="4561" RefId="魯哀公二年四月" Term="魯哀公二年四月"/>滕子來朝。<AlignEnd Key="4561"/>
<AlignBegin Type="Time" Key="4562" RefId="魯哀公二年四月" Term="魯哀公二年四月"/>晉趙鞅帥師納衛世子蒯瞆于戚。戚者何？衛之邑也。曷為不言入于衛？父有子，子不得有父也。<AlignEnd Key="4562"/>
<AlignBegin Type="Time" Key="4563" RefId="魯哀公二年八月" Term="魯哀公二年八月"/>秋，八月甲戌，晉趙鞅帥師及鄭軒達帥師戰于栗，鄭師敗績。<AlignEnd Key="4563"/>
<AlignBegin Type="Time" Key="4564" RefId="魯哀公二年十月" Term="魯哀公二年十月"/>冬，十月，葬衛靈公。<AlignEnd Key="4564"/>
<AlignBegin Type="Time" Key="4565" RefId="魯哀公二年十一月" Term="魯哀公二年十一月"/>十有一月，蔡遷于州來。<AlignEnd Key="4565"/>
<AlignBegin Type="Time" Key="4566" RefId="魯哀公二年十一月" Term="魯哀公二年十一月"/>蔡殺其大夫公子駟。<AlignEnd Key="4566"/>
</doc_content>
</document>
<document filename="ChunQiuGongYangZhuan_00231">
<corpus>春秋公羊傳</corpus>
<title>魯哀公三年</title>
<doc_content>
<AlignBegin Type="Time" Key="4567" RefId="魯哀公三年四月" Term="魯哀公三年四月"/>三年春，齊國夏、衛石曼姑帥師圍戚。齊國夏曷為與衛石曼姑帥師圍戚？伯討也。此其為伯討奈何？曼姑受命乎靈公而立輒，以曼姑之義為固，可以距之也。輒者曷為者也？蒯瞆之子也。然則曷為不立蒯瞆而立輒？蒯瞆為無道，靈公逐蒯瞆而立輒。然則輒之義可以立乎？曰：可。其可奈何？不以父命辭王父命，以王父命辭父命，是父之行乎子也；不以家事辭王事，以王事辭家事，是上之行乎下也。<AlignEnd Key="4567"/>
<AlignBegin Type="Time" Key="4568" RefId="魯哀公三年四月" Term="魯哀公三年四月"/>夏，四月甲午，地震。<AlignEnd Key="4568"/>
<AlignBegin Type="Time" Key="4569" RefId="魯哀公三年五月" Term="魯哀公三年五月"/>五月辛卯，桓宮、僖宮災。此皆毀廟也，其言災何？復立也。曷為不言其復立？《春秋》見者不復見也。何以不言及？敵也。何以書？記災也。<AlignEnd Key="4569"/>
<AlignBegin Type="Time" Key="4570" RefId="魯哀公三年五月" Term="魯哀公三年五月"/>季孫斯、叔孫州仇帥師城開陽。<AlignEnd Key="4570"/>
<AlignBegin Type="Time" Key="4571" RefId="魯哀公三年五月" Term="魯哀公三年五月"/>宋樂髡帥師伐曹。<AlignEnd Key="4571"/>
<AlignBegin Type="Time" Key="4572" RefId="魯哀公三年七月" Term="魯哀公三年七月"/>秋，七月丙子，季孫斯卒。<AlignEnd Key="4572"/>
<AlignBegin Type="Time" Key="4573" RefId="魯哀公三年七月" Term="魯哀公三年七月"/>蔡人放其大夫公孫獵于吳。<AlignEnd Key="4573"/>
<AlignBegin Type="Time" Key="4574" RefId="魯哀公三年十月" Term="魯哀公三年十月"/>冬，十月癸卯，秦伯卒。<AlignEnd Key="4574"/>
<AlignBegin Type="Time" Key="4575" RefId="魯哀公三年十月" Term="魯哀公三年十月"/>叔孫州仇、仲孫何忌帥師圍邾婁。<AlignEnd Key="4575"/>
</doc_content>
</document>
<document filename="ChunQiuGongYangZhuan_00232">
<corpus>春秋公羊傳</corpus>
<title>魯哀公四年</title>
<doc_content>
<AlignBegin Type="Time" Key="4576" RefId="魯哀公四年三月" Term="魯哀公四年三月"/>四年春，王三月庚戌，盜殺蔡侯申。弒君賤者窮諸人，此其稱盜以弒何？賤乎賤者也。賤乎賤者孰謂？謂罪人也。<AlignEnd Key="4576"/>
<AlignBegin Type="Time" Key="4577" RefId="魯哀公四年三月" Term="魯哀公四年三月"/>蔡公孫辰出奔吳。<AlignEnd Key="4577"/>
<AlignBegin Type="Time" Key="4578" RefId="魯哀公四年三月" Term="魯哀公四年三月"/>葬秦惠公。<AlignEnd Key="4578"/>
<AlignBegin Type="Time" Key="4579" RefId="魯哀公四年三月" Term="魯哀公四年三月"/>宋人執小邾婁子。<AlignEnd Key="4579"/>
<AlignBegin Type="Time" Key="4580" RefId="魯哀公四年四月" Term="魯哀公四年四月"/>夏，蔡殺其大夫公孫歸姓、公孫霍。<AlignEnd Key="4580"/>
<AlignBegin Type="Time" Key="4581" RefId="魯哀公四年四月" Term="魯哀公四年四月"/>晉人執戎曼子赤歸于楚。赤者何？戎曼子之名也。其言歸于楚何？子北宮子曰：「辟伯晉而京師楚也。」<AlignEnd Key="4581"/>
<AlignBegin Type="Time" Key="4582" RefId="魯哀公四年四月" Term="魯哀公四年四月"/>城西郛。<AlignEnd Key="4582"/>
<AlignBegin Type="Time" Key="4583" RefId="魯哀公四年六月" Term="魯哀公四年六月"/>六月辛丑，蒲社災。蒲社者何？亡國之社也。社者封也，其言災何？亡國之社蓋掩之，掩其上而柴其下。蒲社災，何以書？記災也。<AlignEnd Key="4583"/>
<AlignBegin Type="Time" Key="4584" RefId="魯哀公四年八月" Term="魯哀公四年八月"/>秋，八月甲寅，滕子結卒。<AlignEnd Key="4584"/>
<AlignBegin Type="Time" Key="4585" RefId="魯哀公四年十二月" Term="魯哀公四年十二月"/>冬，十有二月，葬蔡昭公。<AlignEnd Key="4585"/>
<AlignBegin Type="Time" Key="4586" RefId="魯哀公四年十二月" Term="魯哀公四年十二月"/>葬滕頃公。<AlignEnd Key="4586"/>
</doc_content>
</document>
<document filename="ChunQiuGongYangZhuan_00233">
<corpus>春秋公羊傳</corpus>
<title>魯哀公五年</title>
<doc_content>
<AlignBegin Type="Time" Key="4587" RefId="魯哀公五年正月" Term="魯哀公五年正月"/>五年春，城比。<AlignEnd Key="4587"/>
<AlignBegin Type="Time" Key="4588" RefId="魯哀公五年四月" Term="魯哀公五年四月"/>夏，齊侯伐宋。<AlignEnd Key="4588"/>
<AlignBegin Type="Time" Key="4589" RefId="魯哀公五年四月" Term="魯哀公五年四月"/>晉趙鞅帥師伐衛。<AlignEnd Key="4589"/>
<AlignBegin Type="Time" Key="4590" RefId="魯哀公五年九月" Term="魯哀公五年九月"/>秋，九月癸酉，齊侯處臼卒。<AlignEnd Key="4590"/>
<AlignBegin Type="Time" Key="4591" RefId="魯哀公五年十月" Term="魯哀公五年十月"/>冬，叔還如齊。<AlignEnd Key="4591"/>
<AlignBegin Type="Time" Key="4592" RefId="魯哀公五年十月" Term="魯哀公五年十月"/>閏月，葬齊景公。閏不書，此何以書？喪以閏數也。喪曷為以閏數？喪數略也。<AlignEnd Key="4592"/>
</doc_content>
</document>
<document filename="ChunQiuGongYangZhuan_00234">
<corpus>春秋公羊傳</corpus>
<title>魯哀公六年</title>
<doc_content>
<AlignBegin Type="Time" Key="4593" RefId="魯哀公六年正月" Term="魯哀公六年正月"/>六年春，城邾婁葭。<AlignEnd Key="4593"/>
<AlignBegin Type="Time" Key="4594" RefId="魯哀公六年正月" Term="魯哀公六年正月"/>晉趙鞅帥師伐鮮虞。<AlignEnd Key="4594"/>
<AlignBegin Type="Time" Key="4595" RefId="魯哀公六年正月" Term="魯哀公六年正月"/>吳伐陳。<AlignEnd Key="4595"/>
<AlignBegin Type="Time" Key="4596" RefId="魯哀公六年四月" Term="魯哀公六年四月"/>夏，齊國夏及高張來奔。<AlignEnd Key="4596"/>
<AlignBegin Type="Time" Key="4597" RefId="魯哀公六年四月" Term="魯哀公六年四月"/>叔還會吳于柤。<AlignEnd Key="4597"/>
<AlignBegin Type="Time" Key="4598" RefId="魯哀公六年七月" Term="魯哀公六年七月"/>秋，七月庚寅，楚子軫卒。<AlignEnd Key="4598"/>
<AlignBegin Type="Time" Key="4599" RefId="魯哀公六年七月" Term="魯哀公六年七月"/>齊陽生入于齊。<AlignEnd Key="4599"/>
<AlignBegin Type="Time" Key="4600" RefId="魯哀公六年七月" Term="魯哀公六年七月"/>齊陳乞弒其君舍。弒而立者，不以當國之辭言之，此其以當國之辭言之何？為諼也。此其為諼奈何？景公謂陳乞曰：「吾欲立舍，何如？」陳乞曰：「所樂乎為君者，欲立之則立之，不欲立則不立。君如欲立之，則臣請立之。」陽生謂陳乞曰：「吾聞子蓋將不欲立我也。」陳乞曰：「夫千乘之主，將廢正而立不正，必殺正者。吾不立子者，所以生子者也。走矣！」與之玉節而走之。景公死而舍立。陳乞使人迎陽生于諸其家。除景公之喪，諸大夫皆在朝，陳乞曰：「常之母有魚菽之祭，愿諸大夫之化我也。」諸大夫皆曰：「諾。」於是皆之陳乞之家坐。陳乞曰：「吾有所為甲，請以示焉。」諸大夫皆曰：「諾。」於是使力士舉巨囊而至于中溜，諸大夫見之，皆色然而駭，開之則闖然公子陽生也。陳乞曰：「此君也已！」諸大夫不得已皆逡巡北面，再拜稽首而君之爾，自是往弒舍。<AlignEnd Key="4600"/>
<AlignBegin Type="Time" Key="4601" RefId="魯哀公六年十月" Term="魯哀公六年十月"/>冬，仲孫何忌帥師伐邾婁。<AlignEnd Key="4601"/>
<AlignBegin Type="Time" Key="4602" RefId="魯哀公六年十月" Term="魯哀公六年十月"/>宋向巢帥師伐曹。<AlignEnd Key="4602"/>
</doc_content>
</document>
<document filename="ChunQiuGongYangZhuan_00235">
<corpus>春秋公羊傳</corpus>
<title>魯哀公七年</title>
<doc_content>
<AlignBegin Type="Time" Key="4603" RefId="魯哀公七年正月" Term="魯哀公七年正月"/>七年春，宋皇瑗帥師侵鄭。<AlignEnd Key="4603"/>
<AlignBegin Type="Time" Key="4604" RefId="魯哀公七年正月" Term="魯哀公七年正月"/>晉魏曼多帥師侵衛。<AlignEnd Key="4604"/>
<AlignBegin Type="Time" Key="4605" RefId="魯哀公七年四月" Term="魯哀公七年四月"/>夏，公會吳于鄫。<AlignEnd Key="4605"/>
<AlignBegin Type="Time" Key="4606" RefId="魯哀公七年七月" Term="魯哀公七年七月"/>秋，公伐邾婁。<AlignEnd Key="4606"/>
<AlignBegin Type="Time" Key="4607" RefId="魯哀公七年八月" Term="魯哀公七年八月"/>八月己酉，入邾婁，以邾婁子益來。入不言伐，此其言伐何？內辭也，若使他人然。邾婁子益何以名？絕。曷為絕之？獲也。曷為不言其獲？內大惡，諱也。<AlignEnd Key="4607"/>
<AlignBegin Type="Time" Key="4608" RefId="魯哀公七年八月" Term="魯哀公七年八月"/>宋人圍曹。<AlignEnd Key="4608"/>
<AlignBegin Type="Time" Key="4609" RefId="魯哀公七年十月" Term="魯哀公七年十月"/>冬，鄭駟弘帥師救曹。<AlignEnd Key="4609"/>
</doc_content>
</document>
<document filename="ChunQiuGongYangZhuan_00236">
<corpus>春秋公羊傳</corpus>
<title>魯哀公八年</title>
<doc_content>
<AlignBegin Type="Time" Key="4610" RefId="魯哀公八年正月" Term="魯哀公八年正月"/>八年春，王正月，宋公入曹，以曹伯陽歸。曹伯陽何以名？絕之。曷為絕之？滅也。曷為不言其滅？諱同姓之滅也。何諱乎同姓之滅？力能救之而不救也。<AlignEnd Key="4610"/>
<AlignBegin Type="Time" Key="4611" RefId="魯哀公八年正月" Term="魯哀公八年正月"/>吳伐我。<AlignEnd Key="4611"/>
<AlignBegin Type="Time" Key="4612" RefId="魯哀公八年四月" Term="魯哀公八年四月"/>夏，齊人取讙及僤。外取邑不書，此何以書？所以賂齊也。曷為賂齊？為以邾婁子益來也。<AlignEnd Key="4612"/>
<AlignBegin Type="Time" Key="4613" RefId="魯哀公八年四月" Term="魯哀公八年四月"/>歸邾婁子益于邾婁。<AlignEnd Key="4613"/>
<AlignBegin Type="Time" Key="4614" RefId="魯哀公八年七月" Term="魯哀公八年七月"/>秋，七月。<AlignEnd Key="4614"/>
<AlignBegin Type="Time" Key="4615" RefId="魯哀公八年十二月" Term="魯哀公八年十二月"/>冬，十有二月癸亥，杞伯過卒。<AlignEnd Key="4615"/>
<AlignBegin Type="Time" Key="4616" RefId="魯哀公八年十二月" Term="魯哀公八年十二月"/>齊人歸讙及僤。<AlignEnd Key="4616"/>
</doc_content>
</document>
<document filename="ChunQiuGongYangZhuan_00237">
<corpus>春秋公羊傳</corpus>
<title>魯哀公九年</title>
<doc_content>
<AlignBegin Type="Time" Key="4617" RefId="魯哀公九年二月" Term="魯哀公九年二月"/>九年春，王二月，葬杞僖公。<AlignEnd Key="4617"/>
<AlignBegin Type="Time" Key="4618" RefId="魯哀公九年二月" Term="魯哀公九年二月"/>宋皇瑗帥師取鄭師于雍丘。其言取之何？易也。其易奈何？詐之也。<AlignEnd Key="4618"/>
<AlignBegin Type="Time" Key="4619" RefId="魯哀公九年四月" Term="魯哀公九年四月"/>夏，楚人伐陳。<AlignEnd Key="4619"/>
<AlignBegin Type="Time" Key="4620" RefId="魯哀公九年七月" Term="魯哀公九年七月"/>秋，宋公伐鄭。<AlignEnd Key="4620"/>
<AlignBegin Type="Time" Key="4621" RefId="魯哀公九年十月" Term="魯哀公九年十月"/>冬，十月。<AlignEnd Key="4621"/>
</doc_content>
</document>
<document filename="ChunQiuGongYangZhuan_00238">
<corpus>春秋公羊傳</corpus>
<title>魯哀公十年</title>
<doc_content>
<AlignBegin Type="Time" Key="4622" RefId="魯哀公十年二月" Term="魯哀公十年二月"/>十年春，王二月，邾婁子益來奔。<AlignEnd Key="4622"/>
<AlignBegin Type="Time" Key="4623" RefId="魯哀公十年二月" Term="魯哀公十年二月"/>公會吳伐齊。<AlignEnd Key="4623"/>
<AlignBegin Type="Time" Key="4624" RefId="魯哀公十年三月" Term="魯哀公十年三月"/>三月戊戌，齊侯陽生卒。<AlignEnd Key="4624"/>
<AlignBegin Type="Time" Key="4625" RefId="魯哀公十年四月" Term="魯哀公十年四月"/>夏，宋人伐鄭。<AlignEnd Key="4625"/>
<AlignBegin Type="Time" Key="4626" RefId="魯哀公十年四月" Term="魯哀公十年四月"/>晉趙鞅帥師侵齊。<AlignEnd Key="4626"/>
<AlignBegin Type="Time" Key="4627" RefId="魯哀公十年五月" Term="魯哀公十年五月"/>五月，公至自伐齊。<AlignEnd Key="4627"/>
<AlignBegin Type="Time" Key="4628" RefId="魯哀公十年五月" Term="魯哀公十年五月"/>葬齊悼公。<AlignEnd Key="4628"/>
<AlignBegin Type="Time" Key="4629" RefId="魯哀公十年五月" Term="魯哀公十年五月"/>衛公孟彄自齊歸于衛。<AlignEnd Key="4629"/>
<AlignBegin Type="Time" Key="4630" RefId="魯哀公十年五月" Term="魯哀公十年五月"/>薛伯寅卒。<AlignEnd Key="4630"/>
<AlignBegin Type="Time" Key="4631" RefId="魯哀公十年七月" Term="魯哀公十年七月"/>秋，葬薛惠公。<AlignEnd Key="4631"/>
<AlignBegin Type="Time" Key="4632" RefId="魯哀公十年十月" Term="魯哀公十年十月"/>冬，楚公子結帥師伐陳。<AlignEnd Key="4632"/>
<AlignBegin Type="Time" Key="4633" RefId="魯哀公十年十月" Term="魯哀公十年十月"/>吳救陳。<AlignEnd Key="4633"/>
</doc_content>
</document>
<document filename="ChunQiuGongYangZhuan_00239">
<corpus>春秋公羊傳</corpus>
<title>魯哀公十一年</title>
<doc_content>
<AlignBegin Type="Time" Key="4634" RefId="魯哀公十一年正月" Term="魯哀公十一年正月"/>十有一年春，齊國書帥師伐我。<AlignEnd Key="4634"/>
<AlignBegin Type="Time" Key="4635" RefId="魯哀公十一年四月" Term="魯哀公十一年四月"/>夏，陳袁頗出奔鄭。<AlignEnd Key="4635"/>
<AlignBegin Type="Time" Key="4636" RefId="魯哀公十一年五月" Term="魯哀公十一年五月"/>五月，公會吳伐齊；甲戌，齊國書帥師及吳戰于艾陵，齊師敗績，獲齊國書。<AlignEnd Key="4636"/>
<AlignBegin Type="Time" Key="4637" RefId="魯哀公十一年七月" Term="魯哀公十一年七月"/>秋，七月辛酉，滕子虞母卒。<AlignEnd Key="4637"/>
<AlignBegin Type="Time" Key="4638" RefId="魯哀公十一年十一月" Term="魯哀公十一年十一月"/>冬，十有一月，葬滕隱公。<AlignEnd Key="4638"/>
<AlignBegin Type="Time" Key="4639" RefId="魯哀公十一年十一月" Term="魯哀公十一年十一月"/>衛世叔齊出奔宋。<AlignEnd Key="4639"/>
</doc_content>
</document>
<document filename="ChunQiuGongYangZhuan_00240">
<corpus>春秋公羊傳</corpus>
<title>魯哀公十二年</title>
<doc_content>
<AlignBegin Type="Time" Key="4640" RefId="魯哀公十二年正月" Term="魯哀公十二年正月"/>十有二年春，用田賦。何以書？譏。何譏爾？譏始用田賦也。<AlignEnd Key="4640"/>
<AlignBegin Type="Time" Key="4641" RefId="魯哀公十二年五月" Term="魯哀公十二年五月"/>夏，五月甲辰，孟子卒。孟子者何？昭公之夫人也。其稱孟子何？諱娶同姓，蓋吳女也。<AlignEnd Key="4641"/>
<AlignBegin Type="Time" Key="4642" RefId="魯哀公十二年五月" Term="魯哀公十二年五月"/>公會吳于橐皋。<AlignEnd Key="4642"/>
<AlignBegin Type="Time" Key="4643" RefId="魯哀公十二年七月" Term="魯哀公十二年七月"/>秋，公會衛侯、宋皇瑗于運。<AlignEnd Key="4643"/>
<AlignBegin Type="Time" Key="4644" RefId="魯哀公十二年七月" Term="魯哀公十二年七月"/>宋向巢帥師伐鄭。<AlignEnd Key="4644"/>
<AlignBegin Type="Time" Key="4645" RefId="魯哀公十二年十二月" Term="魯哀公十二年十二月"/>冬，十有二月，螽。何以書？記異也。何異爾？不時也。<AlignEnd Key="4645"/>
</doc_content>
</document>
<document filename="ChunQiuGongYangZhuan_00241">
<corpus>春秋公羊傳</corpus>
<title>魯哀公十三年</title>
<doc_content>
<AlignBegin Type="Time" Key="4646" RefId="魯哀公十三年正月" Term="魯哀公十三年正月"/>十有三年春，鄭軒達帥師取宋于嵒。其言取之何？易也。其易奈何？詐反也。<AlignEnd Key="4646"/>
<AlignBegin Type="Time" Key="4647" RefId="魯哀公十三年四月" Term="魯哀公十三年四月"/>夏，許男戌卒。<AlignEnd Key="4647"/>
<AlignBegin Type="Time" Key="4648" RefId="魯哀公十三年四月" Term="魯哀公十三年四月"/>公會晉侯及吳子于黃池。吳何以稱子？吳主會也。吳主會則曷為先言晉侯？不與夷狄之主中國也。其言及吳子何？會兩伯之辭也。不與夷狄之主中國，則曷為以會兩伯之辭言之？重吳也。曷為重吳？吳在是則天下諸侯莫敢不至也。<AlignEnd Key="4648"/>
<AlignBegin Type="Time" Key="4649" RefId="魯哀公十三年四月" Term="魯哀公十三年四月"/>楚公子申帥師伐陳。<AlignEnd Key="4649"/>
<AlignBegin Type="Time" Key="4650" RefId="魯哀公十三年四月" Term="魯哀公十三年四月"/>於越入吳。<AlignEnd Key="4650"/>
<AlignBegin Type="Time" Key="4651" RefId="魯哀公十三年七月" Term="魯哀公十三年七月"/>秋，公至自會。<AlignEnd Key="4651"/>
<AlignBegin Type="Time" Key="4652" RefId="魯哀公十三年七月" Term="魯哀公十三年七月"/>晉魏多帥師侵衛。此晉魏曼多也，曷為謂之晉魏多？譏二名，二名非禮也。<AlignEnd Key="4652"/>
<AlignBegin Type="Time" Key="4653" RefId="魯哀公十三年七月" Term="魯哀公十三年七月"/>葬許元公。<AlignEnd Key="4653"/>
<AlignBegin Type="Time" Key="4654" RefId="魯哀公十三年九月" Term="魯哀公十三年九月"/>九月，螽。<AlignEnd Key="4654"/>
<AlignBegin Type="Time" Key="4655" RefId="魯哀公十三年十一月" Term="魯哀公十三年十一月"/>冬，十有一月，有星孛于東方。孛者何？彗星也。其言于東方何？見于旦也。何以書？記異也。<AlignEnd Key="4655"/>
<AlignBegin Type="Time" Key="4656" RefId="魯哀公十三年四月" Term="魯哀公十三年四月"/>盜殺陳夏彄夫。<AlignEnd Key="4656"/>
<AlignBegin Type="Time" Key="4657" RefId="魯哀公十三年十二月" Term="魯哀公十三年十二月"/>十有二月，螽。<AlignEnd Key="4657"/>
</doc_content>
</document>
<document filename="ChunQiuGongYangZhuan_00242">
<corpus>春秋公羊傳</corpus>
<title>魯哀公十四年</title>
<doc_content>
<AlignBegin Type="Time" Key="4658" RefId="魯哀公十四年正月" Term="魯哀公十四年正月"/>十有四年春，西狩獲麟。何以書？記異也。何異爾？非中國之獸也。然則孰狩之？薪采者也。薪采者則微者也，曷為以狩言之？大之也。曷為大之？為獲麟大之也。曷為獲麟大之？麟者仁獸也。有王者則至，無王者則不至。有以告者曰：「有麇而角者。」孔子曰：「孰為來哉！孰為來哉！」反袂拭面，涕沾袍。顏淵死，子曰：「噫！天喪予。」子路死，子曰：「噫！天祝予。」西狩獲麟，孔子曰：「吾道窮矣！」《春秋》何以始乎隱？祖之所逮聞也。所見異辭，所聞異辭，所傳聞異辭。何以終乎哀十四年？曰：備矣！君子曷為為《春秋》？撥亂世，反諸正，莫近諸《春秋》。則未知其為是與？其諸君子樂道堯舜之道與？末不亦樂乎堯舜之知君子也？制《春秋》之義以俟後聖，以君子之為，亦有樂乎此也。<AlignEnd Key="4658"/>
</doc_content>
</document>
<document filename="ChunQiuGuLiangZhuan_00001">
<corpus>春秋穀梁傳</corpus>
<title>魯隱公元年</title>
<doc_content>
<AlignBegin Type="Time" Key="4659" RefId="魯隱公元年正月" Term="魯隱公元年正月"/>元年春，王正月。雖無事，必舉正月，謹始也。公何以不言即位？成公志也。焉成之？言君之不取為公也。君之不取為公，何也？將以讓桓也。讓桓正乎？曰：不正。《春秋》成人之美，不成人之惡。隱不正而成之，何也？將以惡桓也。其惡桓，何也？隱將讓而桓弒之，則桓惡矣；桓弒而隱讓，則隱善矣。善則其不正焉，何也？《春秋》貴義而不貴惠，信道而不信邪。孝子揚父之美，不揚父之惡。先君之欲與桓，非正也，邪也；雖然，既勝其邪心以與隱矣。己探先君之邪志，而遂以與桓，則是成父之惡也。兄弟，天倫也。為子受之父，為諸侯受之君。己廢天倫，而忘君父，以行小惠，曰小道也。若隱者，可謂輕千乘之國。蹈道，則未也。<AlignEnd Key="4659"/>
<AlignBegin Type="Time" Key="4660" RefId="魯隱公元年三月" Term="魯隱公元年三月"/>三月，公及邾婁儀父盟于眛。及者何？內為志焉爾。儀，字也。父，猶傅也，男子之美稱也。其不言邾子，何也？邾之上古微，未爵命於周也。不日，其盟渝也。眛，地名也。<AlignEnd Key="4660"/>
<AlignBegin Type="Time" Key="4661" RefId="魯隱公元年五月" Term="魯隱公元年五月"/>夏，五月，鄭伯克段于鄢。克者何？能也。何能也？能殺也。何以不言殺？見段之有徒眾也。段，鄭伯弟也。何以知其為弟也？殺世子母弟目君，以其目君，知其為弟也。段，弟也，而弗謂弟；公子也，而弗謂公子--貶之也。段失子弟之道矣，賤段而甚鄭伯也。何甚乎鄭伯？甚鄭伯之處心積慮，成於殺也。于鄢，遠也，猶曰取之其母之懷中而殺之云爾，甚之也。然則為鄭伯者宜奈何？緩追逸賊，親親之道也。<AlignEnd Key="4661"/>
<AlignBegin Type="Time" Key="4662" RefId="魯隱公元年七月" Term="魯隱公元年七月"/>秋，七月，天王使宰咺來歸惠公仲子之赗。母以子氏，仲子者何？惠公之母、孝公之妾也。禮，赗人之母則可，赗人之妾則不可。君子以其可辭受之，其志，不及事也。赗者，何也？乘馬曰赗，衣衾曰襚，貝玉曰含，錢財曰賻。<AlignEnd Key="4662"/>
<AlignBegin Type="Time" Key="4663" RefId="魯隱公元年九月" Term="魯隱公元年九月"/>九月，及宋人盟于宿。及者何？內卑者也。宋人，外卑者也。卑者之盟不日。宿，邑名也。<AlignEnd Key="4663"/>
<AlignBegin Type="Time" Key="4664" RefId="魯隱公元年十二月" Term="魯隱公元年十二月"/>冬，十有二月，祭伯來。來者，來朝也，其弗謂朝，何也？寰內諸侯，非有天子之命，不得出會諸侯，不正其外交，故弗與朝也。聘弓鍭矢，不出竟埸。束修之肉，不行竟中。有至尊者，不貳之也。<AlignEnd Key="4664"/>
<AlignBegin Type="Time" Key="4665" RefId="魯隱公元年十二月" Term="魯隱公元年十二月"/>公子益師卒。大夫日卒，正也；不日卒，惡也。<AlignEnd Key="4665"/>
</doc_content>
</document>
<document filename="ChunQiuGuLiangZhuan_00002">
<corpus>春秋穀梁傳</corpus>
<title>魯隱公二年</title>
<doc_content>
<AlignBegin Type="Time" Key="4666" RefId="魯隱公二年正月" Term="魯隱公二年正月"/>二年春，公會戎于潛。會者，外為主焉爾。知者慮，義者行，仁者守。有此三者，然後可以出會。會戎，危公也。<AlignEnd Key="4666"/>
<AlignBegin Type="Time" Key="4667" RefId="魯隱公二年五月" Term="魯隱公二年五月"/>夏，五月，莒人入向。入者，內弗受也。向，我邑也。<AlignEnd Key="4667"/>
<AlignBegin Type="Time" Key="4668" RefId="魯隱公二年五月" Term="魯隱公二年五月"/>無侅帥師入極。入者，內弗受也。極，國也。茍焉以入人為志者，人亦入之矣。不稱氏者，滅同姓，貶也。<AlignEnd Key="4668"/>
<AlignBegin Type="Time" Key="4669" RefId="魯隱公二年八月" Term="魯隱公二年八月"/>秋，八月庚辰，公及戎盟于唐。<AlignEnd Key="4669"/>
<AlignBegin Type="Time" Key="4670" RefId="魯隱公二年九月" Term="魯隱公二年九月"/>九月，紀履緰來逆女。逆女，親者也。使大夫，非正也。以國氏者，為其來交接於我，故君子進之也。<AlignEnd Key="4670"/>
<AlignBegin Type="Time" Key="4671" RefId="魯隱公二年十月" Term="魯隱公二年十月"/>冬，十月，伯姬歸於紀。禮，婦人謂嫁曰歸，反曰來歸，從人者也。婦人在家制於父，既嫁制於夫，夫死從長子。婦人不專行，必有從也。伯姬歸於紀，此其如專行之辭何也？曰非專行也。吾伯姬歸於紀，故志之也。其不言使，何也？逆之道微，無足道焉爾。紀子伯、莒子盟於密。或曰紀子伯莒子而與之盟。或曰年同爵同，故紀子以伯先也。<AlignEnd Key="4671"/>
<AlignBegin Type="Time" Key="4672" RefId="魯隱公二年十二月" Term="魯隱公二年十二月"/>十有二月乙卯，夫人子氏薨。<AlignEnd Key="4672"/>
<AlignBegin Type="Time" Key="4673" RefId="魯隱公二年十二月" Term="魯隱公二年十二月"/>夫人薨，不地。夫人者，隱之妻也。卒而不書葬，夫人之義，從君者也。<AlignEnd Key="4673"/>
<AlignBegin Type="Time" Key="4674" RefId="魯隱公二年十二月" Term="魯隱公二年十二月"/>鄭人伐衛。<AlignEnd Key="4674"/>
</doc_content>
</document>
<document filename="ChunQiuGuLiangZhuan_00003">
<corpus>春秋穀梁傳</corpus>
<title>魯隱公三年</title>
<doc_content>
<AlignBegin Type="Time" Key="4675" RefId="魯隱公三年二月" Term="魯隱公三年二月"/>三年春，王二月己巳，日有食之。言日不言朔。食，晦日也。其日有食之，何也？吐者外壤，食者內壤；闕然不見其壤，有食之者也。有，內辭也，或外辭也。有食之者，內於日也。其不言食之者，何也？知其不可知，知也。<AlignEnd Key="4675"/>
<AlignBegin Type="Time" Key="4676" RefId="魯隱公三年三月" Term="魯隱公三年三月"/>三月庚戌，天王崩。高曰崩，厚曰崩，尊曰崩。天子之崩，以尊也。其崩之，何也？以其在民上，故崩之。其不名，何也？大上，故不名也。<AlignEnd Key="4676"/>
<AlignBegin Type="Time" Key="4677" RefId="魯隱公三年四月" Term="魯隱公三年四月"/>夏，四月辛卯，尹氏卒。尹氏者，何也？天子之大夫也。外大夫不卒，此何以卒之也？於天子之崩為魯主，故隱而卒之。<AlignEnd Key="4677"/>
<AlignBegin Type="Time" Key="4678" RefId="魯隱公三年七月" Term="魯隱公三年七月"/>秋，武氏子來求賻。武氏子者，何也？天子之大夫也。天子之大夫，其稱武氏子，何也？未畢喪，孤未爵；未爵使之，非正也。其不言使，何也？無君也。歸死者曰赗，歸生者曰賻。曰歸之者，正也；求之者，非正也。周雖不求，魯不可以不歸；魯雖不歸，周不可以求之。求之為言，得不得，未可知之辭也。交譏之。<AlignEnd Key="4678"/>
<AlignBegin Type="Time" Key="4679" RefId="魯隱公三年八月" Term="魯隱公三年八月"/>八月庚辰，宋公和卒。諸侯日卒，正也。<AlignEnd Key="4679"/>
<AlignBegin Type="Time" Key="4680" RefId="魯隱公三年十二月" Term="魯隱公三年十二月"/>冬，十有二月，齊侯、鄭伯盟于石門。癸未，葬宋繆公。日葬，故也；危不得葬也。<AlignEnd Key="4680"/>
</doc_content>
</document>
<document filename="ChunQiuGuLiangZhuan_00004">
<corpus>春秋穀梁傳</corpus>
<title>魯隱公四年</title>
<doc_content>
<AlignBegin Type="Time" Key="4681" RefId="魯隱公四年二月" Term="魯隱公四年二月"/>四年春，王二月，莒人伐杞，取牟婁。傳曰：言伐言取，所惡也。諸侯相伐、取地於是始。故謹而志之也。<AlignEnd Key="4681"/>
<AlignBegin Type="Time" Key="4682" RefId="魯隱公四年二月" Term="魯隱公四年二月"/>戊申，衛祝吁弒其君完。大夫弒其君，以國氏者，嫌也。弒而代之也。<AlignEnd Key="4682"/>
<AlignBegin Type="Time" Key="4683" RefId="魯隱公四年四月" Term="魯隱公四年四月"/>夏，公及宋公遇于清。及者，內為志焉爾。遇者，志相得也。宋公、陳侯、蔡人、衛人伐鄭。<AlignEnd Key="4683"/>
<AlignBegin Type="Time" Key="4684" RefId="魯隱公四年七月" Term="魯隱公四年七月"/>秋，翚帥師會宋公、陳侯、蔡人、衛人伐鄭。翚者，何也？公子翚也。其不稱公子，何也？貶之也。何為貶之也？與于弒公，故貶也。<AlignEnd Key="4684"/>
<AlignBegin Type="Time" Key="4685" RefId="魯隱公四年九月" Term="魯隱公四年九月"/>九月，衛人殺祝吁于濮。稱人以殺，殺有罪也。祝吁之挈，失嫌也。其月，謹之也。于濮者，譏失賊也。<AlignEnd Key="4685"/>
<AlignBegin Type="Time" Key="4686" RefId="魯隱公四年十二月" Term="魯隱公四年十二月"/>冬，十有二月，衛人立晉。衛人者，眾辭也。立者不宜立也。晉之名惡也，其稱人以立之，何也？得眾也，得眾則是賢也。賢則其曰不宜立，何也？《春秋》之義：諸侯與正而不與賢也。<AlignEnd Key="4686"/>
</doc_content>
</document>
<document filename="ChunQiuGuLiangZhuan_00005">
<corpus>春秋穀梁傳</corpus>
<title>魯隱公五年</title>
<doc_content>
<AlignBegin Type="Time" Key="4687" RefId="魯隱公五年正月" Term="魯隱公五年正月"/>五年春，公觀魚于棠。傳曰：常事曰事，非常曰觀。禮：尊不親小事，卑不尸大功。魚，卑者之事也，公觀之，非正也。<AlignEnd Key="4687"/>
<AlignBegin Type="Time" Key="4688" RefId="魯隱公五年四月" Term="魯隱公五年四月"/>夏，四月，葬衛桓公。月葬，故也。<AlignEnd Key="4688"/>
<AlignBegin Type="Time" Key="4689" RefId="魯隱公五年七月" Term="魯隱公五年七月"/>秋，衛師入郕。入者，內弗受也。郕，國也。將卑師眾曰師。<AlignEnd Key="4689"/>
<AlignBegin Type="Time" Key="4690" RefId="魯隱公五年九月" Term="魯隱公五年九月"/>九月，考仲子之宮。考者，何也？考者，成之也，成之為夫人也。禮：庶子為君。為其母筑宮，使公子主其祭也。於子祭，於孫止。仲子者，惠公之母，隱孫而修之，非隱也。<AlignEnd Key="4690"/>
<AlignBegin Type="Time" Key="4691" RefId="魯隱公五年九月" Term="魯隱公五年九月"/>初獻六羽。初，始也。穀梁子曰：「舞《夏》，天子八佾，諸公六佾，諸侯四佾。初獻六羽，始僭樂矣。」尸子曰：「舞《夏》，自天子至諸侯，皆用八佾。初獻六羽，始厲樂矣。」<AlignEnd Key="4691"/>
<AlignBegin Type="Time" Key="4692" RefId="魯隱公五年九月" Term="魯隱公五年九月"/>邾人、鄭人伐宋。<AlignEnd Key="4692"/>
<AlignBegin Type="Time" Key="4693" RefId="魯隱公五年九月" Term="魯隱公五年九月"/>螟。蟲災也。甚則月，不甚則時。<AlignEnd Key="4693"/>
<AlignBegin Type="Time" Key="4694" RefId="魯隱公五年十二月" Term="魯隱公五年十二月"/>冬，十有二月辛巳，公子彄卒。隱不爵命大夫，其曰公子彄，何也？先君之大夫也。<AlignEnd Key="4694"/>
<AlignBegin Type="Time" Key="4695" RefId="魯隱公五年十二月" Term="魯隱公五年十二月"/>宋人伐鄭，圍長葛。伐國不言圍邑，此其言圍，何也？久之也。伐不逾時，戰不逐奔，誅不填服。苞人民、毆牛馬，曰侵；斬樹木、壞宮室，曰伐。<AlignEnd Key="4695"/>
</doc_content>
</document>
<document filename="ChunQiuGuLiangZhuan_00006">
<corpus>春秋穀梁傳</corpus>
<title>魯隱公六年</title>
<doc_content>
<AlignBegin Type="Time" Key="4696" RefId="魯隱公六年正月" Term="魯隱公六年正月"/>六年春，鄭人來輸平。輸者，墮也。平之為言，以道成也。來輸平者，不果成也。<AlignEnd Key="4696"/>
<AlignBegin Type="Time" Key="4697" RefId="魯隱公六年五月" Term="魯隱公六年五月"/>夏，五月辛酉，公會齊侯，盟于艾。<AlignEnd Key="4697"/>
<AlignBegin Type="Time" Key="4698" RefId="魯隱公六年七月" Term="魯隱公六年七月"/>秋，七月。<AlignEnd Key="4698"/>
<AlignBegin Type="Time" Key="4699" RefId="魯隱公六年十月" Term="魯隱公六年十月"/>冬，宋人取長葛。外取邑不志，此其志，何也？久之也。<AlignEnd Key="4699"/>
</doc_content>
</document>
<document filename="ChunQiuGuLiangZhuan_00007">
<corpus>春秋穀梁傳</corpus>
<title>魯隱公七年</title>
<doc_content>
<AlignBegin Type="Time" Key="4700" RefId="魯隱公七年三月" Term="魯隱公七年三月"/>七年春，王三月，叔姬歸于紀。其不言逆，何也？逆之道微，無足道焉爾。滕侯卒。滕侯無名，少曰世子，長曰君--狄道也，其不正者名也。<AlignEnd Key="4700"/>
<AlignBegin Type="Time" Key="4701" RefId="魯隱公七年四月" Term="魯隱公七年四月"/>夏，城中丘。城，為保民為之也。民眾城小，則益城。益城無極。凡城之志，皆譏也。<AlignEnd Key="4701"/>
<AlignBegin Type="Time" Key="4702" RefId="魯隱公七年四月" Term="魯隱公七年四月"/>齊侯使其弟年來聘。諸侯之尊，弟兄不得以屬通。其弟云者，以其來接於我，舉其貴者也。<AlignEnd Key="4702"/>
<AlignBegin Type="Time" Key="4703" RefId="魯隱公七年七月" Term="魯隱公七年七月"/>秋，公伐邾。<AlignEnd Key="4703"/>
<AlignBegin Type="Time" Key="4704" RefId="魯隱公七年十月" Term="魯隱公七年十月"/>冬，天王使凡伯來聘，戎伐凡伯于楚丘以歸。凡伯者，何也？天子之大夫也。國而曰伐，此一人而曰伐，何也？大天子之命也。戎者，衛也；戎衛者，為其伐天子之使，貶而戎之也。楚丘，衛之邑也。以歸，猶愈乎執也。<AlignEnd Key="4704"/>
</doc_content>
</document>
<document filename="ChunQiuGuLiangZhuan_00008">
<corpus>春秋穀梁傳</corpus>
<title>魯隱公八年</title>
<doc_content>
<AlignBegin Type="Time" Key="4705" RefId="魯隱公八年正月" Term="魯隱公八年正月"/>八年春，宋公、衛侯遇于垂。不期而會曰遇。遇者，志相得也。<AlignEnd Key="4705"/>
<AlignBegin Type="Time" Key="4706" RefId="魯隱公八年三月" Term="魯隱公八年三月"/>三月，鄭伯使宛來歸邴。名宛，所以貶鄭伯，惡與地也。<AlignEnd Key="4706"/>
<AlignBegin Type="Time" Key="4707" RefId="魯隱公八年三月" Term="魯隱公八年三月"/>庚寅，我入邴。入者，內弗受也。日入，惡入者也。邴者，鄭伯所受命於天子，而祭泰山之邑也。<AlignEnd Key="4707"/>
<AlignBegin Type="Time" Key="4708" RefId="魯隱公八年六月" Term="魯隱公八年六月"/>夏，六月己亥，蔡侯考父卒。諸侯日卒，正也。<AlignEnd Key="4708"/>
<AlignBegin Type="Time" Key="4709" RefId="魯隱公八年六月" Term="魯隱公八年六月"/>辛亥，宿男卒。宿，微國也。未能同盟，故男卒也。<AlignEnd Key="4709"/>
<AlignBegin Type="Time" Key="4710" RefId="魯隱公八年七月" Term="魯隱公八年七月"/>秋，七月庚午，宋公、齊侯、衛侯盟于瓦屋。外盟不日，此其日，何也？諸侯之參盟於是始，故謹而日之也。誥誓不及五帝，盟詛不及三王，交質子不及二伯。<AlignEnd Key="4710"/>
<AlignBegin Type="Time" Key="4711" RefId="魯隱公八年八月" Term="魯隱公八年八月"/>八月，葬蔡宣公。月葬，故也。<AlignEnd Key="4711"/>
<AlignBegin Type="Time" Key="4712" RefId="魯隱公八年九月" Term="魯隱公八年九月"/>九月辛卯，公及莒人盟于包來。可言公及人，不可言公及大夫。<AlignEnd Key="4712"/>
<AlignBegin Type="Time" Key="4713" RefId="魯隱公八年九月" Term="魯隱公八年九月"/>螟。<AlignEnd Key="4713"/>
<AlignBegin Type="Time" Key="4714" RefId="魯隱公八年十二月" Term="魯隱公八年十二月"/>冬，十有二月，無侅卒。無侅之名，未有聞焉。或曰隱不爵大夫也，或說曰故貶之也。<AlignEnd Key="4714"/>
</doc_content>
</document>
<document filename="ChunQiuGuLiangZhuan_00009">
<corpus>春秋穀梁傳</corpus>
<title>魯隱公九年</title>
<doc_content>
<AlignBegin Type="Time" Key="4715" RefId="魯隱公九年正月" Term="魯隱公九年正月"/>九年春，天王使南季來聘。南，氏姓也。季，字也。聘，問也。聘諸侯，非正也。<AlignEnd Key="4715"/>
<AlignBegin Type="Time" Key="4716" RefId="魯隱公九年三月" Term="魯隱公九年三月"/>三月癸酉，大雨，震電。震，雷也。電，霆也。<AlignEnd Key="4716"/>
<AlignBegin Type="Time" Key="4717" RefId="魯隱公九年三月" Term="魯隱公九年三月"/>庚辰，大雨雪。志疏數也。八日之間，再有大變，陰陽錯行，故謹而日之也。雨月，志正也。<AlignEnd Key="4717"/>
<AlignBegin Type="Time" Key="4718" RefId="魯隱公九年三月" Term="魯隱公九年三月"/>俠卒。俠者，所俠也。弗大夫者，隱不爵大夫也。隱之不爵大夫，何也？曰：不成為君也。<AlignEnd Key="4718"/>
<AlignBegin Type="Time" Key="4719" RefId="魯隱公九年四月" Term="魯隱公九年四月"/>夏，城郎。<AlignEnd Key="4719"/>
<AlignBegin Type="Time" Key="4720" RefId="魯隱公九年七月" Term="魯隱公九年七月"/>秋，七月。無事焉，何以書？不遺時也。<AlignEnd Key="4720"/>
<AlignBegin Type="Time" Key="4721" RefId="魯隱公九年十月" Term="魯隱公九年十月"/>冬，公會齊侯于防。會者，外為主焉爾。<AlignEnd Key="4721"/>
</doc_content>
</document>
<document filename="ChunQiuGuLiangZhuan_00010">
<corpus>春秋穀梁傳</corpus>
<title>魯隱公十年</title>
<doc_content>
<AlignBegin Type="Time" Key="4722" RefId="魯隱公十年二月" Term="魯隱公十年二月"/>十年春，王二月，公會齊侯、鄭伯于中丘。<AlignEnd Key="4722"/>
<AlignBegin Type="Time" Key="4723" RefId="魯隱公十年四月" Term="魯隱公十年四月"/>夏，翚帥師會齊人、鄭人伐宋。<AlignEnd Key="4723"/>
<AlignBegin Type="Time" Key="4724" RefId="魯隱公十年六月" Term="魯隱公十年六月"/>六月壬戌，公敗宋師于菅。內不言戰，舉其大者也。<AlignEnd Key="4724"/>
<AlignBegin Type="Time" Key="4725" RefId="魯隱公十年六月" Term="魯隱公十年六月"/>辛未取郜，辛巳取防。取邑不日，此其日，何也？不正其乘敗人而深為利，取二邑，故謹而日之也。<AlignEnd Key="4725"/>
<AlignBegin Type="Time" Key="4726" RefId="魯隱公十年七月" Term="魯隱公十年七月"/>秋，宋人、衛人入鄭。<AlignEnd Key="4726"/>
<AlignBegin Type="Time" Key="4727" RefId="魯隱公十年七月" Term="魯隱公十年七月"/>宋人、蔡人、衛人伐載，鄭伯伐取之。不正其因人之力而易取之，故主其事也。<AlignEnd Key="4727"/>
<AlignBegin Type="Time" Key="4728" RefId="魯隱公十年十月" Term="魯隱公十年十月"/>冬，十月壬午，齊人、鄭人入郕。入者，內弗受也。日入，惡入者也。郕，國也。<AlignEnd Key="4728"/>
</doc_content>
</document>
<document filename="ChunQiuGuLiangZhuan_00011">
<corpus>春秋穀梁傳</corpus>
<title>魯隱公十一年</title>
<doc_content>
<AlignBegin Type="Time" Key="4729" RefId="魯隱公十一年正月" Term="魯隱公十一年正月"/>十有一年春，滕侯、薛侯來朝。天子無事，諸侯相朝，正也。考禮修德，所以尊天子也。諸侯來朝，時正也。特言，同時也。累數，皆至也。<AlignEnd Key="4729"/>
<AlignBegin Type="Time" Key="4730" RefId="魯隱公十一年五月" Term="魯隱公十一年五月"/>夏，五月，公會鄭伯于時來。<AlignEnd Key="4730"/>
<AlignBegin Type="Time" Key="4731" RefId="魯隱公十一年七月" Term="魯隱公十一年七月"/>秋，七月壬午，公及齊侯、鄭伯入許。<AlignEnd Key="4731"/>
<AlignBegin Type="Time" Key="4732" RefId="魯隱公十一年十一月" Term="魯隱公十一年十一月"/>冬，十有一月壬辰，公薨。公薨不地，故也。隱之，不忍地也。其不言葬，何也？君弒賊不討，不書葬，以罪下也。隱十年無正，隱不自正也；元年有正，所以正隱也。<AlignEnd Key="4732"/>
</doc_content>
</document>
<document filename="ChunQiuGuLiangZhuan_00012">
<corpus>春秋穀梁傳</corpus>
<title>魯桓公元年</title>
<doc_content>
<AlignBegin Type="Time" Key="4733" RefId="魯桓公元年正月" Term="魯桓公元年正月"/>元年春王。桓無王，其曰王，何也？謹始也。其曰無王，何也？桓弟弒兄、臣弒君，天子不能定，諸侯不能救，百姓不能去，以為無王之道，遂可以至焉爾。元年有王，所以治桓也。<AlignEnd Key="4733"/>
<AlignBegin Type="Time" Key="4734" RefId="魯桓公元年正月" Term="魯桓公元年正月"/>正月，公即位。繼故不言即位，正也。繼故不言即位之為正，何也？曰：先君不以其道終，則子弟不忍即位也。繼故而言即位，則是與聞乎弒也。繼故而言即位，是為與聞乎弒，何也？曰：先君不以其道終，己正即位之道而即位，是無恩於先君也。<AlignEnd Key="4734"/>
<AlignBegin Type="Time" Key="4735" RefId="魯桓公元年三月" Term="魯桓公元年三月"/>三月，公會鄭伯于垂。會者，外為主焉爾。<AlignEnd Key="4735"/>
<AlignBegin Type="Time" Key="4736" RefId="魯桓公元年三月" Term="魯桓公元年三月"/>鄭伯以璧假許田。假不言以，言以非假也。非假而曰假，諱易地也。禮，天子在上，諸侯不得以地相與也。無田則無許可知矣。不言許，不與許也。許田者，魯朝宿之邑也。邴者，鄭伯之所受命而祭泰山之邑也。用見魯之不朝於周，而鄭之不祭泰山也。<AlignEnd Key="4736"/>
<AlignBegin Type="Time" Key="4737" RefId="魯桓公元年四月" Term="魯桓公元年四月"/>夏，四月丁未，公及鄭伯盟于越。及者，內為志焉爾。越，盟地之名也。<AlignEnd Key="4737"/>
<AlignBegin Type="Time" Key="4738" RefId="魯桓公元年七月" Term="魯桓公元年七月"/>秋，大水。高下有水災曰大水。<AlignEnd Key="4738"/>
<AlignBegin Type="Time" Key="4739" RefId="魯桓公元年十月" Term="魯桓公元年十月"/>冬，十月。無事焉，何以書？不遺時也。《春秋》編年，四時具而後為年。<AlignEnd Key="4739"/>
</doc_content>
</document>
<document filename="ChunQiuGuLiangZhuan_00013">
<corpus>春秋穀梁傳</corpus>
<title>魯桓公二年</title>
<doc_content>
<AlignBegin Type="Time" Key="4740" RefId="魯桓公二年正月" Term="魯桓公二年正月"/>二年春，王正月戊申，宋督弒其君與夷。桓無王，其曰王，何也？正與夷之卒也。及其大夫孔父。孔父先死，其曰及，何也？書尊及卑，《春秋》之義也。孔父之先死，何也？督欲弒君而恐不立，於是乎先殺孔父，孔父閑也。何以知其先殺孔父也？曰：子既死，父不忍稱其名；臣既死，君不忍稱其名，以是知君之累之也。孔氏父字，謚也。或曰：其不稱名，蓋為祖諱也。孔子故宋也。<AlignEnd Key="4740"/>
<AlignBegin Type="Time" Key="4741" RefId="魯桓公二年正月" Term="魯桓公二年正月"/>滕子來朝。<AlignEnd Key="4741"/>
<AlignBegin Type="Time" Key="4742" RefId="魯桓公二年三月" Term="魯桓公二年三月"/>三月，公會齊侯、陳侯、鄭伯于稷，以成宋亂。以者，內為志焉爾。公為志乎成是亂也，此成矣，取不成事之辭而加之焉。於內之惡，而君子無遺焉爾。<AlignEnd Key="4742"/>
<AlignBegin Type="Time" Key="4743" RefId="魯桓公二年四月" Term="魯桓公二年四月"/>夏，四月，取郜大鼎于宋。戊申，納于太廟。桓內弒其君，外成人之亂，受賂而退，以事其祖，非禮也。其道以周公為弗受也。郜鼎者，郜之所為也。曰宋，取之宋也，以是為討之鼎也。孔子曰：「名從主人，物從中國。」故曰郜大鼎也。<AlignEnd Key="4743"/>
<AlignBegin Type="Time" Key="4744" RefId="魯桓公二年七月" Term="魯桓公二年七月"/>秋，七月，紀侯來朝。朝時，此其月，何也？桓內弒其君，外成人之亂，於是為齊侯、陳侯、鄭伯討。數日以賂，己即是事而朝之。惡之，故謹而月之也。<AlignEnd Key="4744"/>
<AlignBegin Type="Time" Key="4745" RefId="魯桓公二年七月" Term="魯桓公二年七月"/>蔡侯、鄭伯會于鄧。<AlignEnd Key="4745"/>
<AlignBegin Type="Time" Key="4746" RefId="魯桓公二年九月" Term="魯桓公二年九月"/>九月，入杞。我入之也。<AlignEnd Key="4746"/>
<AlignBegin Type="Time" Key="4747" RefId="魯桓公二年十月" Term="魯桓公二年十月"/>公及戎盟于唐。冬，公至自唐。桓無會而其致，何也？遠之也。<AlignEnd Key="4747"/>
</doc_content>
</document>
<document filename="ChunQiuGuLiangZhuan_00014">
<corpus>春秋穀梁傳</corpus>
<title>魯桓公三年</title>
<doc_content>
<AlignBegin Type="Time" Key="4748" RefId="魯桓公三年正月" Term="魯桓公三年正月"/>三年春，正月，公會齊侯于嬴。<AlignEnd Key="4748"/>
<AlignBegin Type="Time" Key="4749" RefId="魯桓公三年四月" Term="魯桓公三年四月"/>夏，齊侯、衛侯胥命于蒲。胥之為言猶相也。相命而信諭，謹言而退，以是為近古也。是必一人先，其以相言之，何也？不以齊侯命衛侯也。<AlignEnd Key="4749"/>
<AlignBegin Type="Time" Key="4750" RefId="魯桓公三年六月" Term="魯桓公三年六月"/>六月，公會杞侯于郕。<AlignEnd Key="4750"/>
<AlignBegin Type="Time" Key="4751" RefId="魯桓公三年七月" Term="魯桓公三年七月"/>秋，七月壬辰朔，日有食之，既。言日言朔，食正朔也。既者，盡也，有繼之辭也。<AlignEnd Key="4751"/>
<AlignBegin Type="Time" Key="4752" RefId="魯桓公三年七月" Term="魯桓公三年七月"/>公子翚如齊逆女。逆女，親者也。使大夫，非正也。<AlignEnd Key="4752"/>
<AlignBegin Type="Time" Key="4753" RefId="魯桓公三年九月" Term="魯桓公三年九月"/>九月，齊侯送姜氏于讙。禮送女，父不下堂，母不出祭門，諸母兄弟不出闕門。父戒之曰：「謹慎從爾舅之言。」母戒之曰：「謹慎從爾姑之言。」諸母般申之曰：「謹慎從爾父母之言。」送女逾竟，非禮也。<AlignEnd Key="4753"/>
<AlignBegin Type="Time" Key="4754" RefId="魯桓公三年九月" Term="魯桓公三年九月"/>公會齊侯于讙。無譏乎，曰：為禮也。齊侯來也，公之逆而會之可也。<AlignEnd Key="4754"/>
<AlignBegin Type="Time" Key="4755" RefId="魯桓公三年九月" Term="魯桓公三年九月"/>夫人姜氏至自齊。其不言翚之以來，何也？公親受之于齊侯也。子貢曰：「冕而親迎，不已重乎？」孔子曰：「合二姓之好，以繼萬世之後，何謂已重乎！」<AlignEnd Key="4755"/>
<AlignBegin Type="Time" Key="4756" RefId="魯桓公三年十月" Term="魯桓公三年十月"/>冬，齊侯使其弟年來聘。<AlignEnd Key="4756"/>
<AlignBegin Type="Time" Key="4757" RefId="魯桓公三年十月" Term="魯桓公三年十月"/>有年。五穀皆熟，為有年也。<AlignEnd Key="4757"/>
</doc_content>
</document>
<document filename="ChunQiuGuLiangZhuan_00015">
<corpus>春秋穀梁傳</corpus>
<title>魯桓公四年</title>
<doc_content>
<AlignBegin Type="Time" Key="4758" RefId="魯桓公四年正月" Term="魯桓公四年正月"/>四年春，正月，公狩于郎。四時之田，皆為宗廟之事也。春曰田，夏曰苗，秋曰搜，冬曰狩。四時之田用三焉，唯其所先得，一為乾豆，二為賓客，三為充君之庖。<AlignEnd Key="4758"/>
<AlignBegin Type="Time" Key="4759" RefId="魯桓公四年四月" Term="魯桓公四年四月"/>夏，天王使宰渠伯糾來聘。<AlignEnd Key="4759"/>
</doc_content>
</document>
<document filename="ChunQiuGuLiangZhuan_00016">
<corpus>春秋穀梁傳</corpus>
<title>魯桓公五年</title>
<doc_content>
<AlignBegin Type="Time" Key="4760" RefId="魯桓公五年正月" Term="魯桓公五年正月"/>五年春，正月甲戌、己丑，陳侯鮑卒。鮑卒何為以二日卒之？《春秋》之義：信以傳信，疑以傳疑。陳侯以甲戌之日出，己丑之日得，不知死之日，故舉二日以包也。<AlignEnd Key="4760"/>
<AlignBegin Type="Time" Key="4761" RefId="魯桓公五年四月" Term="魯桓公五年四月"/>夏，齊侯、鄭伯如紀。<AlignEnd Key="4761"/>
<AlignBegin Type="Time" Key="4762" RefId="魯桓公五年四月" Term="魯桓公五年四月"/>天王使任叔之子來聘。任叔之子者，錄父以使子也。故微其君臣而著其父子，不正父在子代仕之辭也。<AlignEnd Key="4762"/>
<AlignBegin Type="Time" Key="4763" RefId="魯桓公五年四月" Term="魯桓公五年四月"/>葬陳桓公。<AlignEnd Key="4763"/>
<AlignBegin Type="Time" Key="4764" RefId="魯桓公五年四月" Term="魯桓公五年四月"/>城祝丘。<AlignEnd Key="4764"/>
<AlignBegin Type="Time" Key="4765" RefId="魯桓公五年七月" Term="魯桓公五年七月"/>秋，蔡人、衛人、陳人從王伐鄭。舉從者之辭也。其舉從者之辭，何也？為天王諱伐鄭也。鄭，同姓之國也，在乎冀州，於是不服，為天子病矣。<AlignEnd Key="4765"/>
<AlignBegin Type="Time" Key="4766" RefId="魯桓公五年七月" Term="魯桓公五年七月"/>大雩。<AlignEnd Key="4766"/>
<AlignBegin Type="Time" Key="4767" RefId="魯桓公五年七月" Term="魯桓公五年七月"/>螽。螽，蟲災也。甚則月，不甚則時。<AlignEnd Key="4767"/>
<AlignBegin Type="Time" Key="4768" RefId="魯桓公五年十月" Term="魯桓公五年十月"/>冬，州公如曹。外相如不書，此其書，何也？過我也。<AlignEnd Key="4768"/>
</doc_content>
</document>
<document filename="ChunQiuGuLiangZhuan_00017">
<corpus>春秋穀梁傳</corpus>
<title>魯桓公六年</title>
<doc_content>
<AlignBegin Type="Time" Key="4769" RefId="魯桓公六年正月" Term="魯桓公六年正月"/>六年春，正月，寔來。寔來者，是來也。何謂是來？謂州公也。其謂之是來，何也？以其畫我，故簡言之也，諸侯不以過相朝也。<AlignEnd Key="4769"/>
<AlignBegin Type="Time" Key="4770" RefId="魯桓公六年四月" Term="魯桓公六年四月"/>夏，四月，公會紀侯于郕。<AlignEnd Key="4770"/>
<AlignBegin Type="Time" Key="4771" RefId="魯桓公六年八月" Term="魯桓公六年八月"/>秋，八月壬午，大閱。大閱者何？閱兵車也。修教明諭，國道也。平而修戎事，非正也。其日以為崇武，故謹而日之，蓋以觀婦人也。<AlignEnd Key="4771"/>
<AlignBegin Type="Time" Key="4772" RefId="魯桓公六年八月" Term="魯桓公六年八月"/>蔡人殺陳佗。陳佗者，陳君也，其曰陳佗，何也？匹夫行，故匹夫稱之也。其匹夫行奈何？陳侯喜獵，淫獵于蔡，與蔡人爭禽。蔡人不知其是陳君也而殺之。何以知其是陳君也？兩下相殺不道；其不地，於蔡也。<AlignEnd Key="4772"/>
<AlignBegin Type="Time" Key="4773" RefId="魯桓公六年九月" Term="魯桓公六年九月"/>九月丁卯，子同生。疑故志之，時曰同乎人也。<AlignEnd Key="4773"/>
<AlignBegin Type="Time" Key="4774" RefId="魯桓公六年十月" Term="魯桓公六年十月"/>冬，紀侯來朝。<AlignEnd Key="4774"/>
</doc_content>
</document>
<document filename="ChunQiuGuLiangZhuan_00018">
<corpus>春秋穀梁傳</corpus>
<title>魯桓公七年</title>
<doc_content>
<AlignBegin Type="Time" Key="4775" RefId="魯桓公七年二月" Term="魯桓公七年二月"/>七年春，二月己亥，焚咸丘。其不言邾咸丘，何也？疾其以火攻也。<AlignEnd Key="4775"/>
<AlignBegin Type="Time" Key="4776" RefId="魯桓公七年四月" Term="魯桓公七年四月"/>夏，穀伯綏來朝。鄧侯吾離來朝。其名，何也？失國也。失國則其以朝言之，何也？嘗以諸侯與之接矣。雖失國，弗損吾異日也。<AlignEnd Key="4776"/>
</doc_content>
</document>
<document filename="ChunQiuGuLiangZhuan_00019">
<corpus>春秋穀梁傳</corpus>
<title>魯桓公八年</title>
<doc_content>
<AlignBegin Type="Time" Key="4777" RefId="魯桓公八年正月" Term="魯桓公八年正月"/>八年春，正月己卯，烝。烝，冬事也，春興之，志不時也。<AlignEnd Key="4777"/>
<AlignBegin Type="Time" Key="4778" RefId="魯桓公八年正月" Term="魯桓公八年正月"/>天王使家父來聘。<AlignEnd Key="4778"/>
<AlignBegin Type="Time" Key="4779" RefId="魯桓公八年五月" Term="魯桓公八年五月"/>夏，五月丁丑，烝。烝，冬事也，春、夏興之，黷祀也。志不敬也。<AlignEnd Key="4779"/>
<AlignBegin Type="Time" Key="4780" RefId="魯桓公八年七月" Term="魯桓公八年七月"/>秋，伐邾。<AlignEnd Key="4780"/>
<AlignBegin Type="Time" Key="4781" RefId="魯桓公八年十月" Term="魯桓公八年十月"/>冬，十月，雨雪。<AlignEnd Key="4781"/>
<AlignBegin Type="Time" Key="4782" RefId="魯桓公八年十月" Term="魯桓公八年十月"/>祭公來，遂逆王后于紀。其不言使焉，何也？不正。其以宗廟之大事，即謀於我，故弗與使也。遂，繼事之辭也。其曰「遂逆王后」，故略之也。或曰天子無外，王命之則成矣。<AlignEnd Key="4782"/>
</doc_content>
</document>
<document filename="ChunQiuGuLiangZhuan_00020">
<corpus>春秋穀梁傳</corpus>
<title>魯桓公九年</title>
<doc_content>
<AlignBegin Type="Time" Key="4783" RefId="魯桓公九年正月" Term="魯桓公九年正月"/>九年春，紀季姜歸于京師。為之中者歸之也。<AlignEnd Key="4783"/>
<AlignBegin Type="Time" Key="4784" RefId="魯桓公九年四月" Term="魯桓公九年四月"/>夏，四月。<AlignEnd Key="4784"/>
<AlignBegin Type="Time" Key="4785" RefId="魯桓公九年七月" Term="魯桓公九年七月"/>秋，七月。<AlignEnd Key="4785"/>
<AlignBegin Type="Time" Key="4786" RefId="魯桓公九年十月" Term="魯桓公九年十月"/>冬，曹伯使其世子射姑來朝。朝不言使，言使非正也。使世子伉諸侯之禮而來朝，曹伯失正矣！諸侯相見曰朝，以待人父之道待人之子，以內為失正矣！內失正，曹伯失正，世子可以已矣！則是故命也。尸子曰：「夫已，多乎道。」<AlignEnd Key="4786"/>
</doc_content>
</document>
<document filename="ChunQiuGuLiangZhuan_00021">
<corpus>春秋穀梁傳</corpus>
<title>魯桓公十年</title>
<doc_content>
<AlignBegin Type="Time" Key="4787" RefId="魯桓公十年正月" Term="魯桓公十年正月"/>十年春，王正月庚申，曹伯終生卒。桓無王，其曰王，何也？正終生之卒也。<AlignEnd Key="4787"/>
<AlignBegin Type="Time" Key="4788" RefId="魯桓公十年五月" Term="魯桓公十年五月"/>夏，五月，葬曹桓公。<AlignEnd Key="4788"/>
<AlignBegin Type="Time" Key="4789" RefId="魯桓公十年七月" Term="魯桓公十年七月"/>秋，公會衛侯于桃丘。弗遇。弗遇者，志不相得也。弗，內辭也。<AlignEnd Key="4789"/>
<AlignBegin Type="Time" Key="4790" RefId="魯桓公十年十二月" Term="魯桓公十年十二月"/>冬，十有二月丙午，齊侯、衛侯、鄭伯來戰于郎。來戰者，前定之戰也。內不言戰，言戰則敗也。不言其人，以吾敗也。不言及者，為內諱也。<AlignEnd Key="4790"/>
</doc_content>
</document>
<document filename="ChunQiuGuLiangZhuan_00022">
<corpus>春秋穀梁傳</corpus>
<title>魯桓公十一年</title>
<doc_content>
<AlignBegin Type="Time" Key="4791" RefId="魯桓公十一年正月" Term="魯桓公十一年正月"/>十有一年春，正月，齊人、衛人、鄭人盟于惡曹。<AlignEnd Key="4791"/>
<AlignBegin Type="Time" Key="4792" RefId="魯桓公十一年五月" Term="魯桓公十一年五月"/>夏，五月癸未，鄭伯寤生卒。<AlignEnd Key="4792"/>
<AlignBegin Type="Time" Key="4793" RefId="魯桓公十一年七月" Term="魯桓公十一年七月"/>秋，七月，葬鄭莊公。<AlignEnd Key="4793"/>
<AlignBegin Type="Time" Key="4794" RefId="魯桓公十一年九月" Term="魯桓公十一年九月"/>九月，宋人執鄭祭仲。宋人者，宋公也，其曰人，何也？貶之也。突歸于鄭。曰突，賤之也。曰歸，易辭也。祭仲易其事，權在祭仲也。死君難，臣道也，今立惡而黜正，惡祭仲也。鄭忽出奔衛。鄭忽者，世子忽也。其名，失國也。<AlignEnd Key="4794"/>
<AlignBegin Type="Time" Key="4795" RefId="魯桓公十一年九月" Term="魯桓公十一年九月"/>柔會宋公、陳侯、蔡叔盟于折。柔者何？吾大夫之未命者也。<AlignEnd Key="4795"/>
<AlignBegin Type="Time" Key="4796" RefId="魯桓公十一年九月" Term="魯桓公十一年九月"/>公會宋公于夫鍾。<AlignEnd Key="4796"/>
<AlignBegin Type="Time" Key="4797" RefId="魯桓公十一年十二月" Term="魯桓公十一年十二月"/>冬，十有二月，公會宋公于闞。<AlignEnd Key="4797"/>
</doc_content>
</document>
<document filename="ChunQiuGuLiangZhuan_00023">
<corpus>春秋穀梁傳</corpus>
<title>魯桓公十二年</title>
<doc_content>
<AlignBegin Type="Time" Key="4798" RefId="魯桓公十二年正月" Term="魯桓公十二年正月"/>十有二年春，正月。<AlignEnd Key="4798"/>
<AlignBegin Type="Time" Key="4799" RefId="魯桓公十二年六月" Term="魯桓公十二年六月"/>夏，六月壬寅，公會紀侯、莒子盟于曲池。<AlignEnd Key="4799"/>
<AlignBegin Type="Time" Key="4800" RefId="魯桓公十二年七月" Term="魯桓公十二年七月"/>秋，七月丁亥，公會宋公、燕人盟于穀丘。<AlignEnd Key="4800"/>
<AlignBegin Type="Time" Key="4801" RefId="魯桓公十二年八月" Term="魯桓公十二年八月"/>八月壬辰，陳侯躍卒。<AlignEnd Key="4801"/>
<AlignBegin Type="Time" Key="4802" RefId="魯桓公十二年八月" Term="魯桓公十二年八月"/>公會宋公于虛。<AlignEnd Key="4802"/>
<AlignBegin Type="Time" Key="4803" RefId="魯桓公十二年十一月" Term="魯桓公十二年十一月"/>冬，十有一月，公會宋公于龜。<AlignEnd Key="4803"/>
<AlignBegin Type="Time" Key="4804" RefId="魯桓公十二年十一月" Term="魯桓公十二年十一月"/>丙戌，公會鄭伯盟于武父。<AlignEnd Key="4804"/>
<AlignBegin Type="Time" Key="4805" RefId="魯桓公十二年十一月" Term="魯桓公十二年十一月"/>丙戌，衛侯晉卒。再稱日，決日義也。<AlignEnd Key="4805"/>
<AlignBegin Type="Time" Key="4806" RefId="魯桓公十二年十二月" Term="魯桓公十二年十二月"/>十有二月，及鄭師伐宋；丁未，戰于宋。非與所與伐戰也。不言與鄭戰，恥不和也。於伐與戰，敗也。內諱敗，舉其可道者也。<AlignEnd Key="4806"/>
</doc_content>
</document>
<document filename="ChunQiuGuLiangZhuan_00024">
<corpus>春秋穀梁傳</corpus>
<title>魯桓公十三年</title>
<doc_content>
<AlignBegin Type="Time" Key="4807" RefId="魯桓公十三年二月" Term="魯桓公十三年二月"/>十有三年春，二月，公會紀侯、鄭伯。<AlignEnd Key="4807"/>
<AlignBegin Type="Time" Key="4808" RefId="魯桓公十三年二月" Term="魯桓公十三年二月"/>己巳，及齊侯、宋公、衛侯、燕人。戰齊師、宋師、衛師、燕師。敗績。其言及者，由內及之也。其曰戰者，由外言之也。戰稱人，敗稱師，重眾也。其不地，於紀也。<AlignEnd Key="4808"/>
<AlignBegin Type="Time" Key="4809" RefId="魯桓公十三年三月" Term="魯桓公十三年三月"/>三月，葬衛宣公。<AlignEnd Key="4809"/>
<AlignBegin Type="Time" Key="4810" RefId="魯桓公十三年四月" Term="魯桓公十三年四月"/>夏，大水。<AlignEnd Key="4810"/>
<AlignBegin Type="Time" Key="4811" RefId="魯桓公十三年七月" Term="魯桓公十三年七月"/>秋，七月。<AlignEnd Key="4811"/>
<AlignBegin Type="Time" Key="4812" RefId="魯桓公十三年十月" Term="魯桓公十三年十月"/>冬，十月。<AlignEnd Key="4812"/>
</doc_content>
</document>
<document filename="ChunQiuGuLiangZhuan_00025">
<corpus>春秋穀梁傳</corpus>
<title>魯桓公十四年</title>
<doc_content>
<AlignBegin Type="Time" Key="4813" RefId="魯桓公十四年正月" Term="魯桓公十四年正月"/>十有四年春，正月，公會鄭伯于曹。<AlignEnd Key="4813"/>
<AlignBegin Type="Time" Key="4814" RefId="魯桓公十四年正月" Term="魯桓公十四年正月"/>無冰。無冰，時燠也。<AlignEnd Key="4814"/>
<AlignBegin Type="Time" Key="4815" RefId="魯桓公十四年四月" Term="魯桓公十四年四月"/>夏五。鄭伯使其弟禦來盟。諸侯之尊，弟兄不得以屬通。其弟云者，以其來我舉其貴者也。來盟，前定也。不日，前定之盟不日。孔子曰：「聽遠音者，聞其疾而不聞其舒；望遠者，察其貌而不察其形。立乎定、哀，以指隱、桓，隱、桓之日遠矣。『夏五』傳疑也。」<AlignEnd Key="4815"/>
<AlignBegin Type="Time" Key="4816" RefId="魯桓公十四年八月" Term="魯桓公十四年八月"/>秋，八月壬申，御廩災。乙亥，嘗。御廩之災不志，此其志何也？以為唯未易災之餘，而嘗可也，志不敬也。天子親耕，以共粢盛；王后親蠶，以共祭服。國非無良農工女也，以為人之所盡，事其祖禰，不若以己所自親者也。何用見其未易災之餘而嘗也？曰甸粟，而內之三宮；三宮米，而藏之御廩。夫嘗必有兼甸之事焉。壬申，御廩災；乙亥，嘗。以為未易災之餘而嘗也。<AlignEnd Key="4816"/>
<AlignBegin Type="Time" Key="4817" RefId="魯桓公十四年十二月" Term="魯桓公十四年十二月"/>冬，十有二月丁巳，齊侯祿父卒。<AlignEnd Key="4817"/>
<AlignBegin Type="Time" Key="4818" RefId="魯桓公十四年十二月" Term="魯桓公十四年十二月"/>宋人以齊人、蔡人、衛人、陳人伐鄭。以者，不以者也。民者，君之本也。使人以其死，非正也。<AlignEnd Key="4818"/>
</doc_content>
</document>
<document filename="ChunQiuGuLiangZhuan_00026">
<corpus>春秋穀梁傳</corpus>
<title>魯桓公十五年</title>
<doc_content>
<AlignBegin Type="Time" Key="4819" RefId="魯桓公十五年二月" Term="魯桓公十五年二月"/>十有五年春，二月，天王使家父來求車。古者諸侯時獻于天子，以其國之所有，故有辭讓，而無徵求。求車，非禮也；求金，甚矣！<AlignEnd Key="4819"/>
<AlignBegin Type="Time" Key="4820" RefId="魯桓公十五年三月" Term="魯桓公十五年三月"/>三月乙未，天王崩。<AlignEnd Key="4820"/>
<AlignBegin Type="Time" Key="4821" RefId="魯桓公十五年四月" Term="魯桓公十五年四月"/>夏，四月己巳，葬齊僖公。<AlignEnd Key="4821"/>
<AlignBegin Type="Time" Key="4822" RefId="魯桓公十五年五月" Term="魯桓公十五年五月"/>五月，鄭伯突出奔蔡。譏奪正也。<AlignEnd Key="4822"/>
<AlignBegin Type="Time" Key="4823" RefId="魯桓公十五年五月" Term="魯桓公十五年五月"/>鄭世子忽復歸于鄭。反正也。<AlignEnd Key="4823"/>
<AlignBegin Type="Time" Key="4824" RefId="魯桓公十五年五月" Term="魯桓公十五年五月"/>許叔入于許。許叔，許之貴者也，莫宜乎許叔。其曰入，何也？其歸之道，非所以歸也。<AlignEnd Key="4824"/>
<AlignBegin Type="Time" Key="4825" RefId="魯桓公十五年五月" Term="魯桓公十五年五月"/>公會齊侯于蒿。<AlignEnd Key="4825"/>
<AlignBegin Type="Time" Key="4826" RefId="魯桓公十五年五月" Term="魯桓公十五年五月"/>邾人、牟人、葛人來朝。<AlignEnd Key="4826"/>
<AlignBegin Type="Time" Key="4827" RefId="魯桓公十五年九月" Term="魯桓公十五年九月"/>秋，九月，鄭伯突入于櫟。<AlignEnd Key="4827"/>
<AlignBegin Type="Time" Key="4828" RefId="魯桓公十五年十一月" Term="魯桓公十五年十一月"/>冬，十有一月，公會宋公、衛侯、陳侯、于袲伐鄭。地而後伐，疑辭也，非其疑也。<AlignEnd Key="4828"/>
</doc_content>
</document>
<document filename="ChunQiuGuLiangZhuan_00027">
<corpus>春秋穀梁傳</corpus>
<title>魯桓公十六年</title>
<doc_content>
<AlignBegin Type="Time" Key="4829" RefId="魯桓公十六年正月" Term="魯桓公十六年正月"/>十有六年春，正月，公會宋公、蔡侯、衛侯于曹。<AlignEnd Key="4829"/>
<AlignBegin Type="Time" Key="4830" RefId="魯桓公十六年四月" Term="魯桓公十六年四月"/>夏，四月，公會宋公、衛侯、陳侯、蔡侯伐鄭。<AlignEnd Key="4830"/>
<AlignBegin Type="Time" Key="4831" RefId="魯桓公十六年七月" Term="魯桓公十六年七月"/>秋，七月，公至自伐鄭。桓無會，其致何也？危之也。<AlignEnd Key="4831"/>
<AlignBegin Type="Time" Key="4832" RefId="魯桓公十六年十月" Term="魯桓公十六年十月"/>冬，城向。<AlignEnd Key="4832"/>
<AlignBegin Type="Time" Key="4833" RefId="魯桓公十六年十一月" Term="魯桓公十六年十一月"/>十有一月，衛侯朔出奔齊。朔之名，惡也，天子召而不往也。<AlignEnd Key="4833"/>
</doc_content>
</document>
<document filename="ChunQiuGuLiangZhuan_00028">
<corpus>春秋穀梁傳</corpus>
<title>魯桓公十七年</title>
<doc_content>
<AlignBegin Type="Time" Key="4834" RefId="魯桓公十七年正月" Term="魯桓公十七年正月"/>十有七年春，正月丙辰，公會齊侯、紀侯盟于黃。<AlignEnd Key="4834"/>
<AlignBegin Type="Time" Key="4835" RefId="魯桓公十七年二月" Term="魯桓公十七年二月"/>二月丙午，公及邾儀父盟于趡。<AlignEnd Key="4835"/>
<AlignBegin Type="Time" Key="4836" RefId="魯桓公十七年五月" Term="魯桓公十七年五月"/>夏，五月丙午，及齊師戰于郎。內諱敗，舉其可道者也。不言其人，以吾敗也。不言及之者，為內諱也。<AlignEnd Key="4836"/>
<AlignBegin Type="Time" Key="4837" RefId="魯桓公十七年六月" Term="魯桓公十七年六月"/>六月丁丑，蔡侯封人卒。<AlignEnd Key="4837"/>
<AlignBegin Type="Time" Key="4838" RefId="魯桓公十七年八月" Term="魯桓公十七年八月"/>秋，八月，蔡季自陳歸于蔡。蔡季，蔡之貴者也。自陳，陳有奉焉爾。<AlignEnd Key="4838"/>
<AlignBegin Type="Time" Key="4839" RefId="魯桓公十七年八月" Term="魯桓公十七年八月"/>癸巳，葬蔡桓侯。<AlignEnd Key="4839"/>
<AlignBegin Type="Time" Key="4840" RefId="魯桓公十七年八月" Term="魯桓公十七年八月"/>及宋人、衛人伐邾。<AlignEnd Key="4840"/>
<AlignBegin Type="Time" Key="4841" RefId="魯桓公十七年十月" Term="魯桓公十七年十月"/>冬，十月朔，日有食之。言朔不言日，食既朔也。<AlignEnd Key="4841"/>
</doc_content>
</document>
<document filename="ChunQiuGuLiangZhuan_00029">
<corpus>春秋穀梁傳</corpus>
<title>魯桓公十八年</title>
<doc_content>
<AlignBegin Type="Time" Key="4842" RefId="魯桓公十八年正月" Term="魯桓公十八年正月"/>十有八年春，王正月，公會齊侯于濼。公與夫人姜氏遂如齊。濼之會，不言及夫人，何也？以夫人之伉，弗稱數也。<AlignEnd Key="4842"/>
<AlignBegin Type="Time" Key="4843" RefId="魯桓公十八年四月" Term="魯桓公十八年四月"/>夏，四月丙子，公薨于齊。其地，於外也。薨稱公，舉上也。<AlignEnd Key="4843"/>
<AlignBegin Type="Time" Key="4844" RefId="魯桓公十八年四月" Term="魯桓公十八年四月"/>丁酉，公之喪至自齊。<AlignEnd Key="4844"/>
<AlignBegin Type="Time" Key="4845" RefId="魯桓公十八年七月" Term="魯桓公十八年七月"/>秋，七月。<AlignEnd Key="4845"/>
<AlignBegin Type="Time" Key="4846" RefId="魯桓公十八年十二月" Term="魯桓公十八年十二月"/>冬，十有二月，己丑，葬我君桓公。葬我君，接上下也。君弒，賊不討不書葬，此其言葬，何也？不責逾國而討于是也。桓公葬而後舉謚，謚所以成德也，於卒事乎加之矣。知者慮，義者行，仁者守。有此三者備，然後可以會矣。<AlignEnd Key="4846"/>
</doc_content>
</document>
<document filename="ChunQiuGuLiangZhuan_00030">
<corpus>春秋穀梁傳</corpus>
<title>魯莊公元年</title>
<doc_content>
<AlignBegin Type="Time" Key="4847" RefId="魯莊公元年正月" Term="魯莊公元年正月"/>元年春，王正月。繼弒君不言即位，正也。繼弒君不言即位之為正，何也？曰：先君不以其道終，則子不忍即位也。<AlignEnd Key="4847"/>
<AlignBegin Type="Time" Key="4848" RefId="魯莊公元年三月" Term="魯莊公元年三月"/>三月，夫人孫于齊。孫之為言猶孫也。諱奔也。接練時，錄母之變，始人之也。不言氏姓，貶之也。人之於天也，以道受命；於人也，以言受命。不若於道者，天絕之也；不若於言者，人絕之也。臣子大受命。<AlignEnd Key="4848"/>
<AlignBegin Type="Time" Key="4849" RefId="魯莊公元年四月" Term="魯莊公元年四月"/>夏，單伯逆王姬。單伯者何？吾大夫之命乎天子者也。命大夫，故不名也。其不言如，何也？其義不可受於京師也。其義不可受於京師，何也？曰：躬君弒於齊，使之主婚姻，與齊為禮，其義固不可受也。<AlignEnd Key="4849"/>
<AlignBegin Type="Time" Key="4850" RefId="魯莊公元年七月" Term="魯莊公元年七月"/>秋，筑王姬之館于外。筑，禮也。于外，非禮也。筑之為禮，何也？主王姬者，必自公門出。於廟則已尊，於寢則已卑。為之筑，節矣。筑之外，變之正也。筑之外，變之為正，何也？仇讎之人非所以接婚姻也，衰麻非所以接弁冕也。其不言齊侯之來逆，何也？不使齊侯得與吾為禮也。<AlignEnd Key="4850"/>
<AlignBegin Type="Time" Key="4851" RefId="魯莊公元年十月" Term="魯莊公元年十月"/>冬，十月乙亥，陳侯林卒。諸侯日卒，正也。<AlignEnd Key="4851"/>
<AlignBegin Type="Time" Key="4852" RefId="魯莊公元年十月" Term="魯莊公元年十月"/>王使榮叔來錫桓公命。禮有受命，無來錫命；錫命非正也。生服之，死行之，禮也。生不服，死追錫之，不正甚矣。<AlignEnd Key="4852"/>
<AlignBegin Type="Time" Key="4853" RefId="魯莊公元年十月" Term="魯莊公元年十月"/>王姬歸于齊。為之中者歸之也。<AlignEnd Key="4853"/>
<AlignBegin Type="Time" Key="4854" RefId="魯莊公元年十月" Term="魯莊公元年十月"/>齊師遷紀，郱、鄑、郚。紀，國也。郱、鄑、郚，國也。或曰遷紀于郱、鄑、郚。<AlignEnd Key="4854"/>
</doc_content>
</document>
<document filename="ChunQiuGuLiangZhuan_00031">
<corpus>春秋穀梁傳</corpus>
<title>魯莊公二年</title>
<doc_content>
<AlignBegin Type="Time" Key="4855" RefId="魯莊公二年二月" Term="魯莊公二年二月"/>二年春，王二月，葬陳莊公。<AlignEnd Key="4855"/>
<AlignBegin Type="Time" Key="4856" RefId="魯莊公二年四月" Term="魯莊公二年四月"/>夏，公子慶父帥師，伐於余丘。國而曰伐。於余丘，邾之邑也。其曰伐何也？公子貴矣，師重矣。而敵人之邑，公子病矣。病公子，所以譏乎公也。其一曰君在而重之也。<AlignEnd Key="4856"/>
<AlignBegin Type="Time" Key="4857" RefId="魯莊公二年七月" Term="魯莊公二年七月"/>秋，七月，齊王姬卒。為之主者，卒之也。<AlignEnd Key="4857"/>
<AlignBegin Type="Time" Key="4858" RefId="魯莊公二年十二月" Term="魯莊公二年十二月"/>冬，十有二月，夫人姜氏會齊侯于禚。婦人既嫁不逾竟，逾竟非正也。婦人不言會，言會非正也。饗甚矣。<AlignEnd Key="4858"/>
<AlignBegin Type="Time" Key="4859" RefId="魯莊公二年十二月" Term="魯莊公二年十二月"/>乙酉，宋公馮卒。<AlignEnd Key="4859"/>
</doc_content>
</document>
<document filename="ChunQiuGuLiangZhuan_00032">
<corpus>春秋穀梁傳</corpus>
<title>魯莊公三年</title>
<doc_content>
<AlignBegin Type="Time" Key="4860" RefId="魯莊公三年正月" Term="魯莊公三年正月"/>三年春，王正月。溺會齊侯伐衛。溺者何也？公子溺也。其不稱公子，何也？惡其會仇讎而伐同姓，故貶而名之也。<AlignEnd Key="4860"/>
<AlignBegin Type="Time" Key="4861" RefId="魯莊公三年四月" Term="魯莊公三年四月"/>夏，四月，葬宋莊公。月葬，故也。<AlignEnd Key="4861"/>
<AlignBegin Type="Time" Key="4862" RefId="魯莊公三年五月" Term="魯莊公三年五月"/>五月，葬桓王。傳曰：改葬也。改葬之禮緦，舉下，緬也。或曰卻尸以求諸侯。天子志崩不志葬，必其時也。何必焉？舉天下而葬一人，其義不疑也。志葬，故也，危不得葬也。曰：近不失崩。不志崩，失天下也。獨陰不生，獨陽不生，獨天不生，三合然後生。故曰：母之子也可，天之子也可。尊者取尊稱焉，卑者取卑稱焉。其曰王者，民之所歸往也。<AlignEnd Key="4862"/>
<AlignBegin Type="Time" Key="4863" RefId="魯莊公三年七月" Term="魯莊公三年七月"/>秋，紀季以酅入于齊。酅，紀之邑也。入于齊者，以酅事齊也。入者，內弗受也。<AlignEnd Key="4863"/>
<AlignBegin Type="Time" Key="4864" RefId="魯莊公三年十月" Term="魯莊公三年十月"/>冬，公次于郎。次，止也，有畏也。欲救紀而不能也。<AlignEnd Key="4864"/>
</doc_content>
</document>
<document filename="ChunQiuGuLiangZhuan_00033">
<corpus>春秋穀梁傳</corpus>
<title>魯莊公四年</title>
<doc_content>
<AlignBegin Type="Time" Key="4865" RefId="魯莊公四年二月" Term="魯莊公四年二月"/>四年春，王二月，夫人姜氏饗齊侯于祝丘。饗，甚矣。饗齊侯，所以病齊侯也。<AlignEnd Key="4865"/>
<AlignBegin Type="Time" Key="4866" RefId="魯莊公四年三月" Term="魯莊公四年三月"/>三月，紀伯姬卒。外夫人不卒，此其言卒，何也？吾女也。適諸侯則尊同，以吾為之變，卒之也。<AlignEnd Key="4866"/>
<AlignBegin Type="Time" Key="4867" RefId="魯莊公四年四月" Term="魯莊公四年四月"/>夏，齊侯、陳侯、鄭伯遇于垂。<AlignEnd Key="4867"/>
<AlignBegin Type="Time" Key="4868" RefId="魯莊公四年四月" Term="魯莊公四年四月"/>紀侯大去其國。大去者，不遺一人之辭也，言民之從者四年而後畢也。紀侯賢而齊侯滅之。不言滅，而曰大去其國者，不使小人加乎君子。<AlignEnd Key="4868"/>
<AlignBegin Type="Time" Key="4869" RefId="魯莊公四年六月" Term="魯莊公四年六月"/>六月乙丑，齊侯葬紀伯姬。外夫人不書葬，此其書葬，何也？吾女也。失國，故隱而葬之。<AlignEnd Key="4869"/>
<AlignBegin Type="Time" Key="4870" RefId="魯莊公四年七月" Term="魯莊公四年七月"/>秋，七月。<AlignEnd Key="4870"/>
<AlignBegin Type="Time" Key="4871" RefId="魯莊公四年十月" Term="魯莊公四年十月"/>冬，公及齊人狩于郜。齊人者，齊侯也，其曰人何也？卑公之敵，所以卑公也。何為卑公也？不復讎，而怨不釋，刺釋怨也。<AlignEnd Key="4871"/>
</doc_content>
</document>
<document filename="ChunQiuGuLiangZhuan_00034">
<corpus>春秋穀梁傳</corpus>
<title>魯莊公五年</title>
<doc_content>
<AlignBegin Type="Time" Key="4872" RefId="魯莊公五年正月" Term="魯莊公五年正月"/>五年春，王正月。<AlignEnd Key="4872"/>
<AlignBegin Type="Time" Key="4873" RefId="魯莊公五年四月" Term="魯莊公五年四月"/>夏，夫人姜氏如齊師。師而曰如，眾也。婦人既嫁不逾竟，逾竟非禮也。<AlignEnd Key="4873"/>
<AlignBegin Type="Time" Key="4874" RefId="魯莊公五年七月" Term="魯莊公五年七月"/>秋，郳黎來來朝。郳，國也。黎來，微國之君，未爵命者也。<AlignEnd Key="4874"/>
<AlignBegin Type="Time" Key="4875" RefId="魯莊公五年十月" Term="魯莊公五年十月"/>冬，公會齊人、宋人、陳人、蔡人伐衛。是齊侯、宋公也，其曰人何也？人諸侯，所以人公也。其人公何也？逆天王之命也。<AlignEnd Key="4875"/>
</doc_content>
</document>
<document filename="ChunQiuGuLiangZhuan_00035">
<corpus>春秋穀梁傳</corpus>
<title>魯莊公六年</title>
<doc_content>
<AlignBegin Type="Time" Key="4876" RefId="魯莊公六年二月" Term="魯莊公六年二月"/>六年春，王二月，王人子突救衛。王人，卑者也。稱名，貴之也。善救衛也。救者善，則伐者不正矣。<AlignEnd Key="4876"/>
<AlignBegin Type="Time" Key="4877" RefId="魯莊公六年六月" Term="魯莊公六年六月"/>夏，六月，衛侯朔，入于衛。其不言伐衛納朔，何也？不逆天王之命也。入者，內弗受也。何用弗受也？為以王命絕之也。朔之名惡也，朔入逆，則出順矣；朔出入名，以王命絕之也。<AlignEnd Key="4877"/>
<AlignBegin Type="Time" Key="4878" RefId="魯莊公六年七月" Term="魯莊公六年七月"/>秋，公至自伐衛。惡事不致，此其致，何也？不致，則無用見公之惡、事之成也。<AlignEnd Key="4878"/>
<AlignBegin Type="Time" Key="4879" RefId="魯莊公六年七月" Term="魯莊公六年七月"/>螟。<AlignEnd Key="4879"/>
<AlignBegin Type="Time" Key="4880" RefId="魯莊公六年十月" Term="魯莊公六年十月"/>冬，齊人來歸衛寶。以齊首之分惡於齊也。使之如下齊而來我然，惡戰則殺矣。<AlignEnd Key="4880"/>
</doc_content>
</document>
<document filename="ChunQiuGuLiangZhuan_00036">
<corpus>春秋穀梁傳</corpus>
<title>魯莊公七年</title>
<doc_content>
<AlignBegin Type="Time" Key="4881" RefId="魯莊公七年正月" Term="魯莊公七年正月"/>七年春，夫人姜氏會齊侯于防。婦人不會，會非正也。<AlignEnd Key="4881"/>
<AlignBegin Type="Time" Key="4882" RefId="魯莊公七年四月" Term="魯莊公七年四月"/>夏，四月辛卯，昔，恒星不見。恒星者，經星也。日入至於星出謂之昔。不見者，可以見也。<AlignEnd Key="4882"/>
<AlignBegin Type="Time" Key="4883" RefId="魯莊公七年四月" Term="魯莊公七年四月"/>夜中星隕如雨。其隕也如雨，是夜中與？《春秋》著以傳著，疑以傳疑。中之，幾也；而曰夜中，著焉爾。何用見其中也？失變而錄其時，則夜中矣！其不曰恒星之隕何也？我知恒星之不見，而不知其隕也。我見其隕而接於地者，則是雨說也。著於上，見於下，謂之雨；著於下，不見於上，謂之隕。豈雨說哉！<AlignEnd Key="4883"/>
<AlignBegin Type="Time" Key="4884" RefId="魯莊公七年七月" Term="魯莊公七年七月"/>秋，大水。高下有水災曰大水。<AlignEnd Key="4884"/>
<AlignBegin Type="Time" Key="4885" RefId="魯莊公七年七月" Term="魯莊公七年七月"/>無麥、苗。麥、苗同時也。<AlignEnd Key="4885"/>
<AlignBegin Type="Time" Key="4886" RefId="魯莊公七年十月" Term="魯莊公七年十月"/>冬，夫人姜氏會齊侯于穀。婦人不會，會非正也。<AlignEnd Key="4886"/>
</doc_content>
</document>
<document filename="ChunQiuGuLiangZhuan_00037">
<corpus>春秋穀梁傳</corpus>
<title>魯莊公八年</title>
<doc_content>
<AlignBegin Type="Time" Key="4887" RefId="魯莊公八年正月" Term="魯莊公八年正月"/>八年春，王正月，師次于郎，以俟陳人、蔡人。次，止也。俟，待也。<AlignEnd Key="4887"/>
<AlignBegin Type="Time" Key="4888" RefId="魯莊公八年正月" Term="魯莊公八年正月"/>甲午，治兵。出曰治兵，習戰也。入曰振旅，習戰也。治兵而陳、蔡不至矣。兵事以嚴終，故曰善陳者不戰，此之謂也。善為國者不師，善師者不陳，善陳者不戰，善戰者不死，善死者不亡。<AlignEnd Key="4888"/>
<AlignBegin Type="Time" Key="4889" RefId="魯莊公八年四月" Term="魯莊公八年四月"/>夏，師及齊師圍郕。郕降于齊師。其曰降于齊師何？不使齊師加威於郕也。<AlignEnd Key="4889"/>
<AlignBegin Type="Time" Key="4890" RefId="魯莊公八年七月" Term="魯莊公八年七月"/>秋，師還。還者，事未畢也，遁也。<AlignEnd Key="4890"/>
<AlignBegin Type="Time" Key="4891" RefId="魯莊公八年十一月" Term="魯莊公八年十一月"/>冬，十有一月癸未，齊無知弒其君諸兒。大夫弒其君，以國氏者，嫌也。弒而代之也。<AlignEnd Key="4891"/>
</doc_content>
</document>
<document filename="ChunQiuGuLiangZhuan_00038">
<corpus>春秋穀梁傳</corpus>
<title>魯莊公九年</title>
<doc_content>
<AlignBegin Type="Time" Key="4892" RefId="魯莊公九年正月" Term="魯莊公九年正月"/>九年春，齊人殺無知。無知之挈，失嫌也。稱人以殺大夫，殺有罪也。<AlignEnd Key="4892"/>
<AlignBegin Type="Time" Key="4893" RefId="魯莊公九年正月" Term="魯莊公九年正月"/>公及齊大夫盟于暨。公不及大夫，大夫不名，無君也。盟納子糾也。不日，其盟渝也。當齊無君，制在公矣。當可納而不納，故惡內也。<AlignEnd Key="4893"/>
<AlignBegin Type="Time" Key="4894" RefId="魯莊公九年四月" Term="魯莊公九年四月"/>夏，公伐齊，納糾。當可納而不納，齊變而後伐，故乾時之戰不諱敗，惡內也。<AlignEnd Key="4894"/>
<AlignBegin Type="Time" Key="4895" RefId="魯莊公九年四月" Term="魯莊公九年四月"/>齊小白入于齊。大夫出奔反，以好曰歸，以惡曰入。齊公孫無知弒襄公，公子糾、公子小白不能存，出亡。齊人殺無知，而迎公子糾於魯，公子小白不讓公子糾，先入，又殺之于魯。故曰齊小白入于齊，惡之也。<AlignEnd Key="4895"/>
<AlignBegin Type="Time" Key="4896" RefId="魯莊公九年七月" Term="魯莊公九年七月"/>秋，七月丁酉，葬齊襄公。<AlignEnd Key="4896"/>
<AlignBegin Type="Time" Key="4897" RefId="魯莊公九年八月" Term="魯莊公九年八月"/>八月庚申，及齊師戰于乾時，我師敗績。<AlignEnd Key="4897"/>
<AlignBegin Type="Time" Key="4898" RefId="魯莊公九年九月" Term="魯莊公九年九月"/>九月，齊人取子糾殺之。外不言取，言取，病內也。取，易辭也，猶曰取其子糾而殺之云爾。十室之邑，可以逃難；百室之邑，可以隱死。以千乘之魯，而不能存子糾，以公為病矣。<AlignEnd Key="4898"/>
<AlignBegin Type="Time" Key="4899" RefId="魯莊公九年十月" Term="魯莊公九年十月"/>冬，浚洙。浚洙者，深洙也。著力不足也。<AlignEnd Key="4899"/>
</doc_content>
</document>
<document filename="ChunQiuGuLiangZhuan_00039">
<corpus>春秋穀梁傳</corpus>
<title>魯莊公十年</title>
<doc_content>
<AlignBegin Type="Time" Key="4900" RefId="魯莊公十年正月" Term="魯莊公十年正月"/>十年春，王正月，公敗齊師于長勺。不日，疑戰也。疑戰而曰敗，勝內也。<AlignEnd Key="4900"/>
<AlignBegin Type="Time" Key="4901" RefId="魯莊公十年二月" Term="魯莊公十年二月"/>二月，公侵宋。侵時，此其月何也？乃深其怨於齊，又退侵宋以眾其敵，惡之。故謹而月之。<AlignEnd Key="4901"/>
<AlignBegin Type="Time" Key="4902" RefId="魯莊公十年三月" Term="魯莊公十年三月"/>三月，宋人遷宿。遷，亡辭也。其不地，宿不復見也。遷者，猶未失其國家以往者也。<AlignEnd Key="4902"/>
<AlignBegin Type="Time" Key="4903" RefId="魯莊公十年六月" Term="魯莊公十年六月"/>夏，六月，齊師、宋師次于郎。次，止也。畏我也。<AlignEnd Key="4903"/>
<AlignBegin Type="Time" Key="4904" RefId="魯莊公十年六月" Term="魯莊公十年六月"/>公敗宋師于乘丘。不日，疑戰也。疑戰而曰敗，勝內也。<AlignEnd Key="4904"/>
<AlignBegin Type="Time" Key="4905" RefId="魯莊公十年九月" Term="魯莊公十年九月"/>秋，九月，荊敗蔡師于莘，以蔡侯獻武歸。荊者，楚也。何為謂之荊？狄之也。何為狄之？聖人立，必後至；天子弱，必先叛。故曰荊，狄之也。蔡侯何以名也？絕之也。何為絕之？獲也。中國不言敗，此其言敗何也？中國不言敗，蔡侯其見獲乎！其言敗何也？釋蔡侯之獲也。以歸，猶愈乎執也。<AlignEnd Key="4905"/>
<AlignBegin Type="Time" Key="4906" RefId="魯莊公十年十月" Term="魯莊公十年十月"/>冬，十月，齊師滅譚。<AlignEnd Key="4906"/>
<AlignBegin Type="Time" Key="4907" RefId="魯莊公十年十月" Term="魯莊公十年十月"/>譚子奔莒。<AlignEnd Key="4907"/>
</doc_content>
</document>
<document filename="ChunQiuGuLiangZhuan_00040">
<corpus>春秋穀梁傳</corpus>
<title>魯莊公十一年</title>
<doc_content>
<AlignBegin Type="Time" Key="4908" RefId="魯莊公十一年正月" Term="魯莊公十一年正月"/>十有一年春，王正月。<AlignEnd Key="4908"/>
<AlignBegin Type="Time" Key="4909" RefId="魯莊公十一年五月" Term="魯莊公十一年五月"/>夏，五月戊寅，公敗宋師于鄑。內事不言戰，舉其大者，其日，成敗之也。宋萬之獲也。<AlignEnd Key="4909"/>
<AlignBegin Type="Time" Key="4910" RefId="魯莊公十一年七月" Term="魯莊公十一年七月"/>秋，宋大水。外災不書，此何以書？王者之後也。高下有水災曰大水。<AlignEnd Key="4910"/>
<AlignBegin Type="Time" Key="4911" RefId="魯莊公十一年十月" Term="魯莊公十一年十月"/>冬，王姬歸于齊。其志過我也。<AlignEnd Key="4911"/>
</doc_content>
</document>
<document filename="ChunQiuGuLiangZhuan_00041">
<corpus>春秋穀梁傳</corpus>
<title>魯莊公十二年</title>
<doc_content>
<AlignBegin Type="Time" Key="4912" RefId="魯莊公十二年三月" Term="魯莊公十二年三月"/>十有二年春，王三月，紀叔姬歸于酅。國而曰歸，此邑也，其曰歸何也？吾女也，失國喜得其所，故言歸焉爾。<AlignEnd Key="4912"/>
<AlignBegin Type="Time" Key="4913" RefId="魯莊公十二年四月" Term="魯莊公十二年四月"/>夏，四月。<AlignEnd Key="4913"/>
<AlignBegin Type="Time" Key="4914" RefId="魯莊公十二年八月" Term="魯莊公十二年八月"/>秋，八月甲午，宋萬弒其君捷。宋萬，宋之卑者也。卑者以國氏，及其大夫仇牧以尊及卑也。仇牧，閑也。<AlignEnd Key="4914"/>
<AlignBegin Type="Time" Key="4915" RefId="魯莊公十二年十月" Term="魯莊公十二年十月"/>冬，十月，宋萬出奔陳。<AlignEnd Key="4915"/>
</doc_content>
</document>
<document filename="ChunQiuGuLiangZhuan_00042">
<corpus>春秋穀梁傳</corpus>
<title>魯莊公十三年</title>
<doc_content>
<AlignBegin Type="Time" Key="4916" RefId="魯莊公十三年正月" Term="魯莊公十三年正月"/>十有三年春，齊人、宋人、陳人、蔡人、邾人會于北杏。是齊侯、宋公也，其曰人何也？始疑之。何疑焉？桓非受命之伯也，將以事授之者也。曰：可矣乎？未乎？舉人，眾之辭也。<AlignEnd Key="4916"/>
<AlignBegin Type="Time" Key="4917" RefId="魯莊公十三年六月" Term="魯莊公十三年六月"/>夏，六月，齊人滅遂。遂，國也。其不日，微國也。<AlignEnd Key="4917"/>
<AlignBegin Type="Time" Key="4918" RefId="魯莊公十三年七月" Term="魯莊公十三年七月"/>秋，七月。<AlignEnd Key="4918"/>
<AlignBegin Type="Time" Key="4919" RefId="魯莊公十三年十月" Term="魯莊公十三年十月"/>冬，公會齊侯盟于柯。曹劌之盟也，信齊侯也。桓盟雖內與，不日，信也。<AlignEnd Key="4919"/>
</doc_content>
</document>
<document filename="ChunQiuGuLiangZhuan_00043">
<corpus>春秋穀梁傳</corpus>
<title>魯莊公十四年</title>
<doc_content>
<AlignBegin Type="Time" Key="4920" RefId="魯莊公十四年正月" Term="魯莊公十四年正月"/>十有四年春，齊人、陳人、曹人伐宋。<AlignEnd Key="4920"/>
<AlignBegin Type="Time" Key="4921" RefId="魯莊公十四年四月" Term="魯莊公十四年四月"/>夏，單伯會伐宋。會，事之成也。<AlignEnd Key="4921"/>
<AlignBegin Type="Time" Key="4922" RefId="魯莊公十四年七月" Term="魯莊公十四年七月"/>秋，七月，荊入蔡。荊者，楚也，其曰荊何也？州舉之也。州不如國，國不如名，名不如字。<AlignEnd Key="4922"/>
<AlignBegin Type="Time" Key="4923" RefId="魯莊公十四年十月" Term="魯莊公十四年十月"/>冬，單伯會齊侯、宋公、衛侯、鄭伯于鄄。復同會也。<AlignEnd Key="4923"/>
</doc_content>
</document>
<document filename="ChunQiuGuLiangZhuan_00044">
<corpus>春秋穀梁傳</corpus>
<title>魯莊公十五年</title>
<doc_content>
<AlignBegin Type="Time" Key="4924" RefId="魯莊公十五年正月" Term="魯莊公十五年正月"/>十有五年春，齊侯、宋公、陳侯、衛侯、鄭伯會于鄄。復同會也。<AlignEnd Key="4924"/>
<AlignBegin Type="Time" Key="4925" RefId="魯莊公十五年四月" Term="魯莊公十五年四月"/>夏，夫人姜氏如齊。婦人既嫁不逾竟，逾竟非禮也。<AlignEnd Key="4925"/>
<AlignBegin Type="Time" Key="4926" RefId="魯莊公十五年七月" Term="魯莊公十五年七月"/>秋，宋人、齊人、邾人伐郳。<AlignEnd Key="4926"/>
<AlignBegin Type="Time" Key="4927" RefId="魯莊公十五年七月" Term="魯莊公十五年七月"/>鄭人侵宋。<AlignEnd Key="4927"/>
<AlignBegin Type="Time" Key="4928" RefId="魯莊公十五年十月" Term="魯莊公十五年十月"/>冬，十月。<AlignEnd Key="4928"/>
</doc_content>
</document>
<document filename="ChunQiuGuLiangZhuan_00045">
<corpus>春秋穀梁傳</corpus>
<title>魯莊公十六年</title>
<doc_content>
<AlignBegin Type="Time" Key="4929" RefId="魯莊公十六年正月" Term="魯莊公十六年正月"/>十有六年春，王正月。<AlignEnd Key="4929"/>
<AlignBegin Type="Time" Key="4930" RefId="魯莊公十六年四月" Term="魯莊公十六年四月"/>夏，宋人、齊人、衛人伐鄭。<AlignEnd Key="4930"/>
<AlignBegin Type="Time" Key="4931" RefId="魯莊公十六年七月" Term="魯莊公十六年七月"/>秋，荊伐鄭。<AlignEnd Key="4931"/>
<AlignBegin Type="Time" Key="4932" RefId="魯莊公十六年十二月" Term="魯莊公十六年十二月"/>冬，十有二月，會齊侯、宋公、陳侯、衛侯、鄭伯、許男、曹伯、滑伯、滕子，同盟于幽。同者，有同也，同尊周也。不言公，外內寮一，疑之也。<AlignEnd Key="4932"/>
<AlignBegin Type="Time" Key="4933" RefId="魯莊公十六年十二月" Term="魯莊公十六年十二月"/>邾子克卒。其曰子，進之也。<AlignEnd Key="4933"/>
</doc_content>
</document>
<document filename="ChunQiuGuLiangZhuan_00046">
<corpus>春秋穀梁傳</corpus>
<title>魯莊公十七年</title>
<doc_content>
<AlignBegin Type="Time" Key="4934" RefId="魯莊公十七年正月" Term="魯莊公十七年正月"/>十有七年春，齊人執鄭詹。入者，眾辭也。以人執，與之辭也。鄭詹，鄭之卑者。卑者不志，此其志何也？以其逃來志之也。逃來則何志焉？將有其末，不得不錄其本也。鄭詹，鄭之佞人也。<AlignEnd Key="4934"/>
<AlignBegin Type="Time" Key="4935" RefId="魯莊公十七年四月" Term="魯莊公十七年四月"/>夏，齊人殲于遂。殲者，盡也。然則何為不言遂人？盡齊人也，無遂之辭也。無遂則何為言遂？其猶存遂也。存遂奈何？曰：齊人滅遂，使人戍之，遂之因氏飲戍者酒而殺之，齊人殲焉。此謂狎敵也。<AlignEnd Key="4935"/>
<AlignBegin Type="Time" Key="4936" RefId="魯莊公十七年七月" Term="魯莊公十七年七月"/>秋，鄭詹自齊逃來。逃義曰逃。<AlignEnd Key="4936"/>
<AlignBegin Type="Time" Key="4937" RefId="魯莊公十七年十月" Term="魯莊公十七年十月"/>冬，多麋。<AlignEnd Key="4937"/>
</doc_content>
</document>
<document filename="ChunQiuGuLiangZhuan_00047">
<corpus>春秋穀梁傳</corpus>
<title>魯莊公十八年</title>
<doc_content>
<AlignBegin Type="Time" Key="4938" RefId="魯莊公十八年三月" Term="魯莊公十八年三月"/>十有八年春，王三月，日有食之。不言日，不言朔，夜食也。何以知其夜食也？曰：王者朝日，故雖為天子，必有尊也；貴為諸侯，必有長也。故天子朝日，諸侯朝朔。<AlignEnd Key="4938"/>
<AlignBegin Type="Time" Key="4939" RefId="魯莊公十八年四月" Term="魯莊公十八年四月"/>夏，公追戎于濟西。其不言戎之伐我，何也？以公之追之，不使戎邇於我也。于濟西者，大之也。何大焉？為公之追之也。<AlignEnd Key="4939"/>
<AlignBegin Type="Time" Key="4940" RefId="魯莊公十八年七月" Term="魯莊公十八年七月"/>秋，有蜮。一有一亡曰有。蜮，射人者也。<AlignEnd Key="4940"/>
<AlignBegin Type="Time" Key="4941" RefId="魯莊公十八年十月" Term="魯莊公十八年十月"/>冬，十月。<AlignEnd Key="4941"/>
</doc_content>
</document>
<document filename="ChunQiuGuLiangZhuan_00048">
<corpus>春秋穀梁傳</corpus>
<title>魯莊公十九年</title>
<doc_content>
<AlignBegin Type="Time" Key="4942" RefId="魯莊公十九年正月" Term="魯莊公十九年正月"/>十有九年春，王正月。<AlignEnd Key="4942"/>
<AlignBegin Type="Time" Key="4943" RefId="魯莊公十九年四月" Term="魯莊公十九年四月"/>夏，四月。<AlignEnd Key="4943"/>
<AlignBegin Type="Time" Key="4944" RefId="魯莊公十九年七月" Term="魯莊公十九年七月"/>秋，公子結媵陳人之婦于鄄，遂及齊侯、宋公盟。媵，淺事也，不志；此其志何也？辟要盟也。何以見其辟要盟也？媵，禮之輕者也；盟，國之重也。以輕事遂乎國重無說，其曰陳人之婦，略之也。其不日，數渝，惡之也。<AlignEnd Key="4944"/>
<AlignBegin Type="Time" Key="4945" RefId="魯莊公十九年七月" Term="魯莊公十九年七月"/>夫人姜氏如莒。婦人既嫁不逾竟，逾竟非正也。<AlignEnd Key="4945"/>
<AlignBegin Type="Time" Key="4946" RefId="魯莊公十九年十月" Term="魯莊公十九年十月"/>冬，齊人、宋人、陳人伐我西鄙。其曰鄙，遠之也。其遠之何也？不以難邇我國也。<AlignEnd Key="4946"/>
</doc_content>
</document>
<document filename="ChunQiuGuLiangZhuan_00049">
<corpus>春秋穀梁傳</corpus>
<title>魯莊公二十年</title>
<doc_content>
<AlignBegin Type="Time" Key="4947" RefId="魯莊公二十年二月" Term="魯莊公二十年二月"/>二十年春，王二月，夫人姜氏如莒。婦人既嫁不逾竟，逾竟非正也。<AlignEnd Key="4947"/>
<AlignBegin Type="Time" Key="4948" RefId="魯莊公二十年四月" Term="魯莊公二十年四月"/>夏，齊大災。其志，以甚也。<AlignEnd Key="4948"/>
<AlignBegin Type="Time" Key="4949" RefId="魯莊公二十年七月" Term="魯莊公二十年七月"/>秋，七月。<AlignEnd Key="4949"/>
<AlignBegin Type="Time" Key="4950" RefId="魯莊公二十年十月" Term="魯莊公二十年十月"/>冬，齊人伐我。<AlignEnd Key="4950"/>
</doc_content>
</document>
<document filename="ChunQiuGuLiangZhuan_00050">
<corpus>春秋穀梁傳</corpus>
<title>魯莊公二十一年</title>
<doc_content>
<AlignBegin Type="Time" Key="4951" RefId="魯莊公二十一年正月" Term="魯莊公二十一年正月"/>二十有一年春，王正月。<AlignEnd Key="4951"/>
<AlignBegin Type="Time" Key="4952" RefId="魯莊公二十一年五月" Term="魯莊公二十一年五月"/>夏，五月辛酉，鄭伯突卒。<AlignEnd Key="4952"/>
<AlignBegin Type="Time" Key="4953" RefId="魯莊公二十一年七月" Term="魯莊公二十一年七月"/>秋，七月戊戌，夫人姜氏薨。婦人弗目也。<AlignEnd Key="4953"/>
<AlignBegin Type="Time" Key="4954" RefId="魯莊公二十一年十二月" Term="魯莊公二十一年十二月"/>冬，十有二月，葬鄭厲公。<AlignEnd Key="4954"/>
</doc_content>
</document>
<document filename="ChunQiuGuLiangZhuan_00051">
<corpus>春秋穀梁傳</corpus>
<title>魯莊公二十二年</title>
<doc_content>
<AlignBegin Type="Time" Key="4955" RefId="魯莊公二十二年正月" Term="魯莊公二十二年正月"/>二十有二年春，王正月，肆大眚。肆，失也。眚，災也。災紀也，失故也，為嫌天子之葬也。<AlignEnd Key="4955"/>
<AlignBegin Type="Time" Key="4956" RefId="魯莊公二十二年正月" Term="魯莊公二十二年正月"/>癸丑，葬我小君文姜。小君非君也，其曰君何也？以其為公配，可以言小君也。<AlignEnd Key="4956"/>
<AlignBegin Type="Time" Key="4957" RefId="魯莊公二十二年正月" Term="魯莊公二十二年正月"/>陳人殺其公子禦寇。言公子而不言大夫，公子未命為大夫也；其曰公子，何也？公子之重視大夫，命以執公子。<AlignEnd Key="4957"/>
<AlignBegin Type="Time" Key="4958" RefId="魯莊公二十二年五月" Term="魯莊公二十二年五月"/>夏，五月。<AlignEnd Key="4958"/>
<AlignBegin Type="Time" Key="4959" RefId="魯莊公二十二年七月" Term="魯莊公二十二年七月"/>秋，七月丙申，及齊高傒盟于防。不言公，高傒伉也。<AlignEnd Key="4959"/>
<AlignBegin Type="Time" Key="4960" RefId="魯莊公二十二年十月" Term="魯莊公二十二年十月"/>冬，公如齊納幣。納幣，大夫之事也。禮有納采，有問名，有納徵，有告期，四者備而後娶，禮也。公之親納幣，非禮也，故譏之。<AlignEnd Key="4960"/>
</doc_content>
</document>
<document filename="ChunQiuGuLiangZhuan_00052">
<corpus>春秋穀梁傳</corpus>
<title>魯莊公二十三年</title>
<doc_content>
<AlignBegin Type="Time" Key="4961" RefId="魯莊公二十三年正月" Term="魯莊公二十三年正月"/>二十有三年春，公至自齊。<AlignEnd Key="4961"/>
<AlignBegin Type="Time" Key="4962" RefId="魯莊公二十三年正月" Term="魯莊公二十三年正月"/>祭叔來聘。其不言使，何也？天子之內臣也。不正其外交，故不與使也。<AlignEnd Key="4962"/>
<AlignBegin Type="Time" Key="4963" RefId="魯莊公二十三年四月" Term="魯莊公二十三年四月"/>夏，公如齊觀社。常事曰視，非常曰觀。觀，無事之辭也，以是為尸女也，無事不出竟。公至自齊。公如，往時，正也。致月，故也。如往月致，月有懼焉爾。<AlignEnd Key="4963"/>
<AlignBegin Type="Time" Key="4964" RefId="魯莊公二十三年四月" Term="魯莊公二十三年四月"/>荊人來聘。善累而後進之。其曰人何也？舉道不待再。<AlignEnd Key="4964"/>
<AlignBegin Type="Time" Key="4965" RefId="魯莊公二十三年四月" Term="魯莊公二十三年四月"/>公及齊侯遇于穀。及者，內為志焉爾。遇者，志相得也。<AlignEnd Key="4965"/>
<AlignBegin Type="Time" Key="4966" RefId="魯莊公二十三年四月" Term="魯莊公二十三年四月"/>蕭叔朝公。微國之君，未爵命者，其不言來，於外也。朝於廟，正也；於外，非正也。<AlignEnd Key="4966"/>
<AlignBegin Type="Time" Key="4967" RefId="魯莊公二十三年七月" Term="魯莊公二十三年七月"/>秋，丹桓宮楹。禮：天子、諸侯黝堊，大夫倉，士黈。丹楹，非禮也。<AlignEnd Key="4967"/>
<AlignBegin Type="Time" Key="4968" RefId="魯莊公二十三年十一月" Term="魯莊公二十三年十一月"/>冬，十有一月，曹伯射姑卒。<AlignEnd Key="4968"/>
<AlignBegin Type="Time" Key="4969" RefId="魯莊公二十三年十二月" Term="魯莊公二十三年十二月"/>十有二月甲寅，公會齊侯盟于扈。<AlignEnd Key="4969"/>
</doc_content>
</document>
<document filename="ChunQiuGuLiangZhuan_00053">
<corpus>春秋穀梁傳</corpus>
<title>魯莊公二十四年</title>
<doc_content>
<AlignBegin Type="Time" Key="4970" RefId="魯莊公二十四年三月" Term="魯莊公二十四年三月"/>二十有四年春，王三月，刻桓宮桷。禮：天子之桷，斲之礱之，加密石焉；諸侯之桷，斲之礱之。大夫斲之，士斲木刻桷，非正也。夫人，所以崇宗廟也。取非禮與非正，而加之於宗廟，以飾夫人，非正也。刻桓宮桷，丹桓宮楹，斥言桓宮，以惡莊也。<AlignEnd Key="4970"/>
<AlignBegin Type="Time" Key="4971" RefId="魯莊公二十四年三月" Term="魯莊公二十四年三月"/>葬曹莊公。<AlignEnd Key="4971"/>
<AlignBegin Type="Time" Key="4972" RefId="魯莊公二十四年四月" Term="魯莊公二十四年四月"/>夏，公如齊逆女。親迎，恒事也，不志，此其志何也？不正其親迎於齊也。<AlignEnd Key="4972"/>
<AlignBegin Type="Time" Key="4973" RefId="魯莊公二十四年七月" Term="魯莊公二十四年七月"/>秋，公至自齊。迎者，行見諸，舍見諸。先至，非正也。<AlignEnd Key="4973"/>
<AlignBegin Type="Time" Key="4974" RefId="魯莊公二十四年八月" Term="魯莊公二十四年八月"/>八月丁丑，夫人姜氏入。入者，內弗受也。日入，惡入者也。何用不受也？以宗廟弗受也。其以宗廟弗受，何也？娶仇人子弟，以薦舍於前，其義不可受也。<AlignEnd Key="4974"/>
<AlignBegin Type="Time" Key="4975" RefId="魯莊公二十四年八月" Term="魯莊公二十四年八月"/>戊寅，大夫宗婦，覿用幣。覿，見也。禮：大夫不見夫人，不言及不正，其行婦道，故列數之也。男子之贄，羔雁雉腒；婦人之贄，棗栗鍛修。用幣，非禮也。用者，不宜用者也。大夫，國體也，而行婦道，惡之，故謹而日之也。<AlignEnd Key="4975"/>
<AlignBegin Type="Time" Key="4976" RefId="魯莊公二十四年八月" Term="魯莊公二十四年八月"/>大水。<AlignEnd Key="4976"/>
<AlignBegin Type="Time" Key="4977" RefId="魯莊公二十四年十月" Term="魯莊公二十四年十月"/>冬，戎侵曹，曹羈出奔陳。<AlignEnd Key="4977"/>
<AlignBegin Type="Time" Key="4978" RefId="魯莊公二十四年十月" Term="魯莊公二十四年十月"/>赤歸于曹郭公。赤蓋，郭公也，何為名也？禮：諸侯無外歸之義。外歸，非正也。<AlignEnd Key="4978"/>
</doc_content>
</document>
<document filename="ChunQiuGuLiangZhuan_00054">
<corpus>春秋穀梁傳</corpus>
<title>魯莊公二十五年</title>
<doc_content>
<AlignBegin Type="Time" Key="4979" RefId="魯莊公二十五年正月" Term="魯莊公二十五年正月"/>二十有五年春，陳侯使女叔來聘。其不名，何也？天子之命大夫也。<AlignEnd Key="4979"/>
<AlignBegin Type="Time" Key="4980" RefId="魯莊公二十五年五月" Term="魯莊公二十五年五月"/>夏，五月癸丑，衛侯朔卒。<AlignEnd Key="4980"/>
<AlignBegin Type="Time" Key="4981" RefId="魯莊公二十五年六月" Term="魯莊公二十五年六月"/>六月辛未朔，日有食之。言日言朔，食正朔也。<AlignEnd Key="4981"/>
<AlignBegin Type="Time" Key="4982" RefId="魯莊公二十五年六月" Term="魯莊公二十五年六月"/>鼓用牲于社。鼓，禮也；用牲，非禮也。天子救日，置五麾，陳五兵、五鼓；諸侯置三麾，陳三鼓、三兵；大夫擊門，士擊柝，言充其陽也。<AlignEnd Key="4982"/>
<AlignBegin Type="Time" Key="4983" RefId="魯莊公二十五年六月" Term="魯莊公二十五年六月"/>伯姬歸于杞。其不言逆，何也？逆之道微，無足道焉爾。<AlignEnd Key="4983"/>
<AlignBegin Type="Time" Key="4984" RefId="魯莊公二十五年七月" Term="魯莊公二十五年七月"/>秋，大水，鼓用牲于社于門。高下有水災曰大水。既戒鼓而駭眾，用牲可以已矣。救日以鼓兵，救水以鼓眾。<AlignEnd Key="4984"/>
<AlignBegin Type="Time" Key="4985" RefId="魯莊公二十五年十月" Term="魯莊公二十五年十月"/>冬，公子友如陳。<AlignEnd Key="4985"/>
</doc_content>
</document>
<document filename="ChunQiuGuLiangZhuan_00055">
<corpus>春秋穀梁傳</corpus>
<title>魯莊公二十六年</title>
<doc_content>
<AlignBegin Type="Time" Key="4986" RefId="魯莊公二十六年正月" Term="魯莊公二十六年正月"/>二十有六年春，公伐戎。<AlignEnd Key="4986"/>
<AlignBegin Type="Time" Key="4987" RefId="魯莊公二十六年四月" Term="魯莊公二十六年四月"/>夏，公至自伐戎。<AlignEnd Key="4987"/>
<AlignBegin Type="Time" Key="4988" RefId="魯莊公二十六年四月" Term="魯莊公二十六年四月"/>曹殺其大夫。言大夫而不稱名姓，無命大夫也。無命大夫而曰大夫，賢也。為曹羈崇也。<AlignEnd Key="4988"/>
<AlignBegin Type="Time" Key="4989" RefId="魯莊公二十六年七月" Term="魯莊公二十六年七月"/>秋，公會宋人、齊人伐徐。<AlignEnd Key="4989"/>
<AlignBegin Type="Time" Key="4990" RefId="魯莊公二十六年十二月" Term="魯莊公二十六年十二月"/>冬，十有二月癸亥朔，日有食之。<AlignEnd Key="4990"/>
</doc_content>
</document>
<document filename="ChunQiuGuLiangZhuan_00056">
<corpus>春秋穀梁傳</corpus>
<title>魯莊公二十七年</title>
<doc_content>
<AlignBegin Type="Time" Key="4991" RefId="魯莊公二十七年正月" Term="魯莊公二十七年正月"/>二十有七年春，公會杞伯姬于洮。<AlignEnd Key="4991"/>
<AlignBegin Type="Time" Key="4992" RefId="魯莊公二十七年六月" Term="魯莊公二十七年六月"/>夏，六月，公會齊侯、宋公、陳侯、鄭伯，同盟于幽。同者，有同也，同尊周也，於是而後授之諸侯也。其授之諸侯何也？齊侯得眾也。桓會不致，安之也。桓盟不日，信之也。信其信，仁其仁。衣裳之會十有一，未嘗有歃血之盟也--信厚也。兵車之會四，未嘗有大戰也--愛民也。<AlignEnd Key="4992"/>
<AlignBegin Type="Time" Key="4993" RefId="魯莊公二十七年七月" Term="魯莊公二十七年七月"/>秋，公子友如陳，葬原仲。言葬不言卒，不葬者也。不葬而曰葬，諱出奔也。<AlignEnd Key="4993"/>
<AlignBegin Type="Time" Key="4994" RefId="魯莊公二十七年十月" Term="魯莊公二十七年十月"/>冬，杞伯姬來。<AlignEnd Key="4994"/>
<AlignBegin Type="Time" Key="4995" RefId="魯莊公二十七年十月" Term="魯莊公二十七年十月"/>莒慶來逆叔姬。諸侯之嫁子於大夫，主大夫以與之。來者接內也，不正其接內，故不與夫婦之稱也。<AlignEnd Key="4995"/>
<AlignBegin Type="Time" Key="4996" RefId="魯莊公二十七年十月" Term="魯莊公二十七年十月"/>杞伯來朝。<AlignEnd Key="4996"/>
<AlignBegin Type="Time" Key="4997" RefId="魯莊公二十七年十月" Term="魯莊公二十七年十月"/>公會齊侯于城濮。<AlignEnd Key="4997"/>
</doc_content>
</document>
<document filename="ChunQiuGuLiangZhuan_00057">
<corpus>春秋穀梁傳</corpus>
<title>魯莊公二十八年</title>
<doc_content>
<AlignBegin Type="Time" Key="4998" RefId="魯莊公二十八年三月" Term="魯莊公二十八年三月"/>二十有八年春，王三月甲寅，齊人伐衛，衛人及齊人戰。衛人敗績。於伐與戰，安戰也。戰衛，戰則是師也，其曰人，何也？微之也。何為微之也？今授之諸侯，而後有侵伐之事，故微之也。其人衛，何也？以其人齊，不可不人衛也。衛小齊大，其以衛及之，何也？以其微之，可以言及也。其稱人以敗，何也？不以師敗於人也。<AlignEnd Key="4998"/>
<AlignBegin Type="Time" Key="4999" RefId="魯莊公二十八年四月" Term="魯莊公二十八年四月"/>夏，四月丁未，邾子瑣卒。<AlignEnd Key="4999"/>
<AlignBegin Type="Time" Key="5000" RefId="魯莊公二十八年七月" Term="魯莊公二十八年七月"/>秋，荊伐鄭。荊者，楚也。其曰荊，州舉之也。<AlignEnd Key="5000"/>
<AlignBegin Type="Time" Key="5001" RefId="魯莊公二十八年七月" Term="魯莊公二十八年七月"/>公會齊人、宋人，救鄭。善救鄭也。<AlignEnd Key="5001"/>
<AlignBegin Type="Time" Key="5002" RefId="魯莊公二十八年十月" Term="魯莊公二十八年十月"/>冬，筑微。山林藪澤之利，所以與民共也。虞之，非正也。<AlignEnd Key="5002"/>
<AlignBegin Type="Time" Key="5003" RefId="魯莊公二十八年十月" Term="魯莊公二十八年十月"/>大無麥禾。大者，有顧之辭也，於無禾及無麥也。<AlignEnd Key="5003"/>
<AlignBegin Type="Time" Key="5004" RefId="魯莊公二十八年十月" Term="魯莊公二十八年十月"/>臧孫辰告糴于齊。國無三年之畜，曰國非其國也。一年不升，告糴諸侯。告，請也。糴，糴也。不正，故舉臧孫辰以為私行也。國無九年之畜，曰不足；無六年之畜，曰急；無三年之畜，曰國非其國也。諸侯無粟，諸侯相歸粟，正也。臧孫辰告糴于齊，告，然後與之，言內之無外交也。古者稅什一，豐年補敗，不外求而上下皆足也，雖累兇年民弗病也。一年不艾而百姓饑，君子非之。不言如，為內諱也。<AlignEnd Key="5004"/>
</doc_content>
</document>
<document filename="ChunQiuGuLiangZhuan_00058">
<corpus>春秋穀梁傳</corpus>
<title>魯莊公二十九年</title>
<doc_content>
<AlignBegin Type="Time" Key="5005" RefId="魯莊公二十九年正月" Term="魯莊公二十九年正月"/>二十有九年春，新延廄。延廄者，法廄也。其言新有故也。有故則何為書也？古之君人者，必時視民之所勤。民勤於力，則功筑罕；民勤於財，則貢賦少；民勤於食，則百事廢矣。冬筑微，春新延廄，以其用民力為已悉矣！<AlignEnd Key="5005"/>
<AlignBegin Type="Time" Key="5006" RefId="魯莊公二十九年四月" Term="魯莊公二十九年四月"/>夏，鄭人侵許。<AlignEnd Key="5006"/>
<AlignBegin Type="Time" Key="5007" RefId="魯莊公二十九年七月" Term="魯莊公二十九年七月"/>秋，有蜚。一有一亡，曰有。<AlignEnd Key="5007"/>
<AlignBegin Type="Time" Key="5008" RefId="魯莊公二十九年十二月" Term="魯莊公二十九年十二月"/>冬，十有二月，紀叔姬卒。<AlignEnd Key="5008"/>
<AlignBegin Type="Time" Key="5009" RefId="魯莊公二十九年十二月" Term="魯莊公二十九年十二月"/>城諸及防。可城也，以大及小也。<AlignEnd Key="5009"/>
</doc_content>
</document>
<document filename="ChunQiuGuLiangZhuan_00059">
<corpus>春秋穀梁傳</corpus>
<title>魯莊公三十年</title>
<doc_content>
<AlignBegin Type="Time" Key="5010" RefId="魯莊公三十年正月" Term="魯莊公三十年正月"/>三十年春，王正月。<AlignEnd Key="5010"/>
<AlignBegin Type="Time" Key="5011" RefId="魯莊公三十年四月" Term="魯莊公三十年四月"/>夏，師次于成。次，止也，有畏也。欲救鄣而不能也。不言公恥，不能救鄣也。<AlignEnd Key="5011"/>
<AlignBegin Type="Time" Key="5012" RefId="魯莊公三十年七月" Term="魯莊公三十年七月"/>秋，七月，齊人降鄣。降，猶下也。鄣，紀之遺邑也。<AlignEnd Key="5012"/>
<AlignBegin Type="Time" Key="5013" RefId="魯莊公三十年八月" Term="魯莊公三十年八月"/>八月癸亥，葬紀叔姬。不日卒而日葬，閔紀之亡也。<AlignEnd Key="5013"/>
<AlignBegin Type="Time" Key="5014" RefId="魯莊公三十年九月" Term="魯莊公三十年九月"/>九月庚午朔，日有食之，鼓用牲于社。<AlignEnd Key="5014"/>
<AlignBegin Type="Time" Key="5015" RefId="魯莊公三十年十月" Term="魯莊公三十年十月"/>冬，公及齊侯遇于魯濟。及者，內為志焉爾。遇者，志相得也。<AlignEnd Key="5015"/>
<AlignBegin Type="Time" Key="5016" RefId="魯莊公三十年十月" Term="魯莊公三十年十月"/>齊人伐山戎。齊人者，齊侯也，其曰人，何也？愛齊侯乎！山戎也，其愛之何也？桓內無因國，外無從諸侯，而越千里之險，北伐山戎，危之也，則非之乎，善之也。何善乎爾？燕，周之分子也；貢職不至，山戎為之伐矣。<AlignEnd Key="5016"/>
</doc_content>
</document>
<document filename="ChunQiuGuLiangZhuan_00060">
<corpus>春秋穀梁傳</corpus>
<title>魯莊公三十一年</title>
<doc_content>
<AlignBegin Type="Time" Key="5017" RefId="魯莊公三十一年正月" Term="魯莊公三十一年正月"/>三十有一年春，筑臺于郎。<AlignEnd Key="5017"/>
<AlignBegin Type="Time" Key="5018" RefId="魯莊公三十一年四月" Term="魯莊公三十一年四月"/>夏，四月，薛伯卒。<AlignEnd Key="5018"/>
<AlignBegin Type="Time" Key="5019" RefId="魯莊公三十一年四月" Term="魯莊公三十一年四月"/>筑臺于薛。<AlignEnd Key="5019"/>
<AlignBegin Type="Time" Key="5020" RefId="魯莊公三十一年六月" Term="魯莊公三十一年六月"/>六月，齊侯來獻戎捷。齊侯來獻捷者，內齊侯也。不言使，內與同，不言使也。獻戎捷，軍得曰捷，戎菽也。<AlignEnd Key="5020"/>
<AlignBegin Type="Time" Key="5021" RefId="魯莊公三十一年七月" Term="魯莊公三十一年七月"/>秋，筑臺于秦。不正罷民三時，虞山林藪澤之利。且財盡則怨，力盡則懟，君子危之，故謹而志之也。或曰倚諸桓也。桓外無諸侯之變，內無國事，越千里之險，北伐山戎，為燕辟地。魯外無諸侯之變，內無國事，一年罷民三時，虞山林藪澤之利，惡內也。<AlignEnd Key="5021"/>
<AlignBegin Type="Time" Key="5022" RefId="魯莊公三十一年十月" Term="魯莊公三十一年十月"/>冬，不雨。<AlignEnd Key="5022"/>
</doc_content>
</document>
<document filename="ChunQiuGuLiangZhuan_00061">
<corpus>春秋穀梁傳</corpus>
<title>魯莊公三十二年</title>
<doc_content>
<AlignBegin Type="Time" Key="5023" RefId="魯莊公三十二年正月" Term="魯莊公三十二年正月"/>三十有二年春，城小穀。<AlignEnd Key="5023"/>
<AlignBegin Type="Time" Key="5024" RefId="魯莊公三十二年四月" Term="魯莊公三十二年四月"/>夏，宋公、齊侯遇于梁丘。遇者，志相得也。梁丘在曹、邾之間，去齊八百里，非不能從諸侯而往也。辭所遇，遇所不遇，大齊桓也。<AlignEnd Key="5024"/>
<AlignBegin Type="Time" Key="5025" RefId="魯莊公三十二年七月" Term="魯莊公三十二年七月"/>秋，七月癸巳，公子牙卒。<AlignEnd Key="5025"/>
<AlignBegin Type="Time" Key="5026" RefId="魯莊公三十二年八月" Term="魯莊公三十二年八月"/>八月癸亥，公薨于路寢。路寢，正寢也。寢疾居正寢，正也。男子不絕于婦人之手，以齊終也。<AlignEnd Key="5026"/>
<AlignBegin Type="Time" Key="5027" RefId="魯莊公三十二年十月" Term="魯莊公三十二年十月"/>冬，十月乙未，子般卒。子卒日，正也；不日，故也。有所見則日。<AlignEnd Key="5027"/>
<AlignBegin Type="Time" Key="5028" RefId="魯莊公三十二年十月" Term="魯莊公三十二年十月"/>公子慶父如齊。此奔也，其曰如，何也？諱莫如深，深則隱。茍有所見，莫如深也。<AlignEnd Key="5028"/>
<AlignBegin Type="Time" Key="5029" RefId="魯莊公三十二年十月" Term="魯莊公三十二年十月"/>狄伐邢。<AlignEnd Key="5029"/>
</doc_content>
</document>
<document filename="ChunQiuGuLiangZhuan_00062">
<corpus>春秋穀梁傳</corpus>
<title>魯閔公元年</title>
<doc_content>
<AlignBegin Type="Time" Key="5030" RefId="魯閔公元年正月" Term="魯閔公元年正月"/>元年春，王正月。繼弒君不言即位，正也。親之非父也，尊之非君也，繼之如君父也者，受國焉爾。<AlignEnd Key="5030"/>
<AlignBegin Type="Time" Key="5031" RefId="魯閔公元年正月" Term="魯閔公元年正月"/>齊人救邢。善救邢也。<AlignEnd Key="5031"/>
<AlignBegin Type="Time" Key="5032" RefId="魯閔公元年六月" Term="魯閔公元年六月"/>夏，六月辛酉，葬我君莊公。莊公葬而後舉謚，謚所以成德也，於卒事乎加之矣。<AlignEnd Key="5032"/>
<AlignBegin Type="Time" Key="5033" RefId="魯閔公元年八月" Term="魯閔公元年八月"/>秋，八月，公及齊侯盟于洛姑。盟納季子也。<AlignEnd Key="5033"/>
<AlignBegin Type="Time" Key="5034" RefId="魯閔公元年八月" Term="魯閔公元年八月"/>季子來歸。其曰季子，貴之也。其曰來歸，喜之也。<AlignEnd Key="5034"/>
<AlignBegin Type="Time" Key="5035" RefId="魯閔公元年十月" Term="魯閔公元年十月"/>冬，齊仲孫來。其曰齊仲孫，外之也。其不目而曰仲孫，疏之也。其言齊，以累桓也。<AlignEnd Key="5035"/>
</doc_content>
</document>
<document filename="ChunQiuGuLiangZhuan_00063">
<corpus>春秋穀梁傳</corpus>
<title>魯閔公二年</title>
<doc_content>
<AlignBegin Type="Time" Key="5036" RefId="魯閔公二年正月" Term="魯閔公二年正月"/>二年春，王正月，齊人遷陽。<AlignEnd Key="5036"/>
<AlignBegin Type="Time" Key="5037" RefId="魯閔公二年五月" Term="魯閔公二年五月"/>夏，五月乙酉，吉禘于莊公。吉禘者，不吉者也。喪事未畢而舉吉祭，故非之也。<AlignEnd Key="5037"/>
<AlignBegin Type="Time" Key="5038" RefId="魯閔公二年八月" Term="魯閔公二年八月"/>秋，八月辛丑，公薨。不地，故也。其不書葬，不以討母葬子也。<AlignEnd Key="5038"/>
<AlignBegin Type="Time" Key="5039" RefId="魯閔公二年九月" Term="魯閔公二年九月"/>九月，夫人姜氏孫于邾。孫之為言猶孫也。諱奔也。<AlignEnd Key="5039"/>
<AlignBegin Type="Time" Key="5040" RefId="魯閔公二年九月" Term="魯閔公二年九月"/>公子慶父出奔莒。其曰出，絕之也，慶父不復見矣。<AlignEnd Key="5040"/>
<AlignBegin Type="Time" Key="5041" RefId="魯閔公二年十月" Term="魯閔公二年十月"/>冬，齊高子來盟。其曰來，喜之也。其曰高子，貴之也。盟立僖公也，不言使，何也？不以齊侯使高子也。<AlignEnd Key="5041"/>
<AlignBegin Type="Time" Key="5042" RefId="魯閔公二年十二月" Term="魯閔公二年十二月"/>十有二月，狄入衛。<AlignEnd Key="5042"/>
<AlignBegin Type="Time" Key="5043" RefId="魯閔公二年十二月" Term="魯閔公二年十二月"/>鄭棄其師。惡其長也，兼不反其眾，則是棄其師也。<AlignEnd Key="5043"/>
</doc_content>
</document>
<document filename="ChunQiuGuLiangZhuan_00064">
<corpus>春秋穀梁傳</corpus>
<title>魯僖公元年</title>
<doc_content>
<AlignBegin Type="Time" Key="5044" RefId="魯僖公元年正月" Term="魯僖公元年正月"/>元年春，王正月。繼弒君不言即位，正也。<AlignEnd Key="5044"/>
<AlignBegin Type="Time" Key="5045" RefId="魯僖公元年正月" Term="魯僖公元年正月"/>齊師、宋師、曹師次于聶北，救邢。救不言次，言次非救也，非救而曰救，何也？遂齊侯之意也。是齊侯與？齊侯也。何用見其是齊侯也？曹無師。曹師者，曹伯也，其不言曹伯，何也？以其不言齊侯，不可言曹伯也。其不言齊侯，何也？以其不足乎揚，不言齊侯也。<AlignEnd Key="5045"/>
<AlignBegin Type="Time" Key="5046" RefId="魯僖公元年六月" Term="魯僖公元年六月"/>夏，六月，邢遷于夷儀。遷者，猶得其國家以往者也。其地，邢復見也。<AlignEnd Key="5046"/>
<AlignBegin Type="Time" Key="5047" RefId="魯僖公元年六月" Term="魯僖公元年六月"/>齊師、宋師、曹師城邢。是向之師也，使之如改事然，美齊侯之功也。<AlignEnd Key="5047"/>
<AlignBegin Type="Time" Key="5048" RefId="魯僖公元年七月" Term="魯僖公元年七月"/>秋，七月戊辰，夫人姜氏薨于夷。夫人薨不地。地，故也。<AlignEnd Key="5048"/>
<AlignBegin Type="Time" Key="5049" RefId="魯僖公元年七月" Term="魯僖公元年七月"/>齊人以歸。不言以喪歸，非以喪歸也。加喪焉，諱以夫人歸也。其以歸，薨之也。<AlignEnd Key="5049"/>
<AlignBegin Type="Time" Key="5050" RefId="魯僖公元年七月" Term="魯僖公元年七月"/>楚人伐鄭。<AlignEnd Key="5050"/>
<AlignBegin Type="Time" Key="5051" RefId="魯僖公元年八月" Term="魯僖公元年八月"/>八月，公會齊侯、宋公、鄭伯、曹伯、邾人于檉。<AlignEnd Key="5051"/>
<AlignBegin Type="Time" Key="5052" RefId="魯僖公元年九月" Term="魯僖公元年九月"/>九月，公敗邾師于偃。不日，疑戰也。疑戰而曰敗，勝內也。<AlignEnd Key="5052"/>
<AlignBegin Type="Time" Key="5053" RefId="魯僖公元年十月" Term="魯僖公元年十月"/>冬，十月壬午，公子友帥師，敗莒師于麗。獲莒挐。莒無大夫，其曰莒挐，何也？以吾獲之目之也。內不言獲，此其言獲，何也？惡公子之紿。紿者奈何？公子友謂莒挐曰：「吾二人不相說，士卒何罪？」屏左右而相搏。公子友處下。左右曰：「孟勞。」孟勞者，魯之寶刀也。公子友以殺之。然則何以惡乎紿也？曰：棄師之道也。<AlignEnd Key="5053"/>
<AlignBegin Type="Time" Key="5054" RefId="魯僖公元年十二月" Term="魯僖公元年十二月"/>十有二月丁巳，夫人氏之喪至自齊。其不言姜，以其殺二子，貶之也。或曰為齊桓諱殺同姓也。<AlignEnd Key="5054"/>
</doc_content>
</document>
<document filename="ChunQiuGuLiangZhuan_00065">
<corpus>春秋穀梁傳</corpus>
<title>魯僖公二年</title>
<doc_content>
<AlignBegin Type="Time" Key="5055" RefId="魯僖公二年正月" Term="魯僖公二年正月"/>二年春，王正月，城楚丘。楚丘者何？衛邑也。國而曰城；此邑也，其曰城，何也？封衛也。則其不言城衛，何也？衛未遷也。其不言衛之遷焉，何也？不與齊侯專封也。其言城之者，專辭也。故非天子不得專封諸侯，諸侯不得專封諸侯。雖通其仁，以義而不與也。故曰：仁不勝道。<AlignEnd Key="5055"/>
<AlignBegin Type="Time" Key="5056" RefId="魯僖公二年五月" Term="魯僖公二年五月"/>夏，五月辛巳，葬我小君哀姜。<AlignEnd Key="5056"/>
<AlignBegin Type="Time" Key="5057" RefId="魯僖公二年四月" Term="魯僖公二年四月"/>虞師、晉師滅夏陽。非國而曰滅，重夏陽也。虞無師，其曰師，何也？以其先晉，不可以不言師也。其先晉，何也？為主乎滅夏陽也。夏陽者，虞、虢之塞邑也，滅夏陽而虞、虢舉矣；虞之為主乎滅夏陽，何也？晉獻公欲伐虢。荀息曰：「君何不以屈產之乘，垂棘之璧，而借道乎虞也？」公曰：「此晉國之寶也。如受吾幣而不借吾道，則如之何？」荀息曰：「此小國之所以事大國也。彼不借吾道，必不敢受吾幣。如受吾幣而借吾道，則是我取之中府，而藏之外府；取之中廄，而置之外廄也。」公曰：「宮之奇存焉，必不使受之也。」荀息曰：「宮之奇之為人也，達心而懦，又少長於君。達心則其言略，懦則不能強諫，少長于君，則君輕之。且夫玩好在耳目之前，而患在一國之後，此中知以上，乃能慮之。臣料虞君，中知以下也。」公遂借道而伐虢。宮之奇諫曰：「晉國之使者，其辭卑而幣重，必不便於虞。」虞公弗聽，遂受其幣而借之道。宮之奇諫曰：「語曰：『唇亡則齒寒』，其斯之謂與！」挈其妻子以奔曹。獻公亡虢，五年而後舉虞，荀息牽馬操璧而前曰：「璧則猶是也，而馬齒加長矣。」<AlignEnd Key="5057"/>
<AlignBegin Type="Time" Key="5058" RefId="魯僖公二年九月" Term="魯僖公二年九月"/>秋，九月，齊侯、宋公、江人、黃人盟于貫。貫之盟，不期而至者，江人、黃人也。江人、黃人者，遠國之辭也。中國稱齊、宋，遠國稱江、黃，以為諸侯皆來至也。<AlignEnd Key="5058"/>
<AlignBegin Type="Time" Key="5059" RefId="魯僖公二年十月" Term="魯僖公二年十月"/>冬，十月，不雨。不雨者，勤雨也。<AlignEnd Key="5059"/>
<AlignBegin Type="Time" Key="5060" RefId="魯僖公二年十月" Term="魯僖公二年十月"/>楚人侵鄭。<AlignEnd Key="5060"/>
</doc_content>
</document>
<document filename="ChunQiuGuLiangZhuan_00066">
<corpus>春秋穀梁傳</corpus>
<title>魯僖公三年</title>
<doc_content>
<AlignBegin Type="Time" Key="5061" RefId="魯僖公三年正月" Term="魯僖公三年正月"/>三年春，王正月，不雨。不雨者，勤雨也。<AlignEnd Key="5061"/>
<AlignBegin Type="Time" Key="5062" RefId="魯僖公三年四月" Term="魯僖公三年四月"/>夏，四月，不雨。一時言不雨者，閔雨也。閔雨者，有志乎民者也。<AlignEnd Key="5062"/>
<AlignBegin Type="Time" Key="5063" RefId="魯僖公三年四月" Term="魯僖公三年四月"/>徐人取舒。<AlignEnd Key="5063"/>
<AlignBegin Type="Time" Key="5064" RefId="魯僖公三年六月" Term="魯僖公三年六月"/>六月，雨。雨云者，喜雨也。喜雨者，有志乎民者也。<AlignEnd Key="5064"/>
<AlignBegin Type="Time" Key="5065" RefId="魯僖公三年七月" Term="魯僖公三年七月"/>秋，齊侯、宋公、江人、黃人會于陽穀。陽穀之會，桓公委端搢笏而朝諸侯，諸侯皆諭乎桓公之志。<AlignEnd Key="5065"/>
<AlignBegin Type="Time" Key="5066" RefId="魯僖公三年十月" Term="魯僖公三年十月"/>冬，公子季友如齊蒞盟。蒞者位也。其不日，前定也。不言及者，以國與之也。不言其人，亦以國與之也。<AlignEnd Key="5066"/>
<AlignBegin Type="Time" Key="5067" RefId="魯僖公三年十月" Term="魯僖公三年十月"/>楚人伐鄭。<AlignEnd Key="5067"/>
</doc_content>
</document>
<document filename="ChunQiuGuLiangZhuan_00067">
<corpus>春秋穀梁傳</corpus>
<title>魯僖公四年</title>
<doc_content>
<AlignBegin Type="Time" Key="5068" RefId="魯僖公四年正月" Term="魯僖公四年正月"/>四年春，王正月，公會齊侯、宋公、陳侯、衛侯、鄭伯、許男、曹伯侵蔡。蔡潰。潰之為言，上下不相得也。侵，淺事也。侵蔡而蔡潰，以桓公為知所侵也。不土其地，不分其民，明正也。遂伐楚，次于陘。遂，繼事也。次，止也。<AlignEnd Key="5068"/>
<AlignBegin Type="Time" Key="5069" RefId="魯僖公四年四月" Term="魯僖公四年四月"/>夏，許男新臣卒。諸侯死於國，不地；死於外，地。死於師，何為不地？內桓師也。<AlignEnd Key="5069"/>
<AlignBegin Type="Time" Key="5070" RefId="魯僖公四年四月" Term="魯僖公四年四月"/>楚屈完來盟于師，盟于召陵。楚無大夫，其曰屈完，何也？以其來會桓，成之為大夫也。其不言使，權在屈完也，則是正乎？曰：非正也。以其來會諸侯，重之也。來者何？內桓師也。于師，前定也。于召陵，得志乎桓公也。得志者，不得志也，以桓公得志為僅矣。屈完曰：「大國之以兵向楚，何也？」桓公曰：「昭王南征不反，菁茅之貢不至，故周室不祭。」屈完曰：「菁茅之貢不至，則諾，昭王南征不反，我將問諸江。」<AlignEnd Key="5070"/>
<AlignBegin Type="Time" Key="5071" RefId="魯僖公四年四月" Term="魯僖公四年四月"/>齊人執陳袁濤涂。齊人者，齊侯也，其人之，何也？於是哆然外齊侯也。不正其逾國而執也。<AlignEnd Key="5071"/>
<AlignBegin Type="Time" Key="5072" RefId="魯僖公四年七月" Term="魯僖公四年七月"/>秋，及江人、黃人伐陳。不言其人及之者何？內師也。<AlignEnd Key="5072"/>
<AlignBegin Type="Time" Key="5073" RefId="魯僖公四年八月" Term="魯僖公四年八月"/>八月，公至自伐楚。有二事偶，則以後事致。後事小，則以先事致。其以伐楚致，大伐楚也。<AlignEnd Key="5073"/>
<AlignBegin Type="Time" Key="5074" RefId="魯僖公四年八月" Term="魯僖公四年八月"/>葬許穆公。<AlignEnd Key="5074"/>
<AlignBegin Type="Time" Key="5075" RefId="魯僖公四年十二月" Term="魯僖公四年十二月"/>冬，十有二月，公孫茲帥師，會齊人、宋人、衛人、鄭人、許人、曹人，侵陳。<AlignEnd Key="5075"/>
</doc_content>
</document>
<document filename="ChunQiuGuLiangZhuan_00068">
<corpus>春秋穀梁傳</corpus>
<title>魯僖公五年</title>
<doc_content>
<AlignBegin Type="Time" Key="5076" RefId="魯僖公五年正月" Term="魯僖公五年正月"/>五年春，晉侯殺其世子申生。目晉侯斥殺，惡晉侯也。<AlignEnd Key="5076"/>
<AlignBegin Type="Time" Key="5077" RefId="魯僖公五年正月" Term="魯僖公五年正月"/>杞伯姬來朝其子。婦人既嫁，不逾竟；逾竟非正也。諸侯相見曰朝，伯姬為志乎朝其子也。伯姬為志乎朝其子，則是杞伯失夫之道矣！諸侯相見曰朝，以待人父之道待人之子，非正也。故曰「杞伯姬來朝其子」，參譏也。<AlignEnd Key="5077"/>
<AlignBegin Type="Time" Key="5078" RefId="魯僖公五年四月" Term="魯僖公五年四月"/>夏，公孫茲如牟。<AlignEnd Key="5078"/>
<AlignBegin Type="Time" Key="5079" RefId="魯僖公五年四月" Term="魯僖公五年四月"/>公及齊侯、宋公、陳侯、衛侯、鄭伯、許男、曹伯，會王世子于首戴。及以會，尊之也。何尊焉？王世子云者，唯王之貳也。云可以重之存焉，尊之也。何重焉？天子世子世天下也。<AlignEnd Key="5079"/>
<AlignBegin Type="Time" Key="5080" RefId="魯僖公五年八月" Term="魯僖公五年八月"/>秋，八月，諸侯盟于首戴。無中事而復舉諸侯，何也？尊王世子，而不敢與盟也。尊則其不敢與盟，何也？盟者，不相信也，故謹信也。不敢以所不信而加之尊者，桓諸侯也。不能朝天子，是不臣也。王世子，子也，塊然受諸侯之尊己，而立乎其位，是不子也。桓不臣，王世子不子，則其所善焉何也？是則變之正也。天子微，諸侯不享覲。桓控大國，扶小國；統諸侯不能以朝天子，亦不敢致天王。尊王世子于首戴，乃所以尊天王之命也。世子含王命會齊桓，亦所以尊天王之命也。世子受之可乎？是亦變之正也。天子微，諸侯不享覲。世子受諸侯之尊己，而天王尊矣，世子受之可也。<AlignEnd Key="5080"/>
<AlignBegin Type="Time" Key="5081" RefId="魯僖公五年八月" Term="魯僖公五年八月"/>鄭伯逃歸不盟。以其去諸侯，故逃之也。<AlignEnd Key="5081"/>
<AlignBegin Type="Time" Key="5082" RefId="魯僖公五年八月" Term="魯僖公五年八月"/>楚人滅弦，弦子奔黃。弦，國也；其不日，微國也。<AlignEnd Key="5082"/>
<AlignBegin Type="Time" Key="5083" RefId="魯僖公五年九月" Term="魯僖公五年九月"/>九月戊申朔，日有食之。<AlignEnd Key="5083"/>
<AlignBegin Type="Time" Key="5084" RefId="魯僖公五年十月" Term="魯僖公五年十月"/>冬，晉人執虞公。執不言所於地，缊於晉也。其曰公，何也？猶曰其下執之之辭也。其猶下執之之辭，何也？晉命行乎虞民矣。虞、虢之相救，非相為賜也。今日亡虢，而明日亡虞矣！<AlignEnd Key="5084"/>
</doc_content>
</document>
<document filename="ChunQiuGuLiangZhuan_00069">
<corpus>春秋穀梁傳</corpus>
<title>魯僖公六年</title>
<doc_content>
<AlignBegin Type="Time" Key="5085" RefId="魯僖公六年正月" Term="魯僖公六年正月"/>六年春，王正月。<AlignEnd Key="5085"/>
<AlignBegin Type="Time" Key="5086" RefId="魯僖公六年四月" Term="魯僖公六年四月"/>夏，公會齊侯、宋公、陳侯、衛侯、曹伯伐鄭，圍新城。伐國不言圍邑，此其言圍，何也？病鄭也。著鄭伯之罪也。<AlignEnd Key="5086"/>
<AlignBegin Type="Time" Key="5087" RefId="魯僖公六年七月" Term="魯僖公六年七月"/>秋，楚人圍許，諸侯遂救許。善救許也。<AlignEnd Key="5087"/>
<AlignBegin Type="Time" Key="5088" RefId="魯僖公六年十月" Term="魯僖公六年十月"/>冬，公至自伐鄭。其不以救許致，何也？大伐鄭也。<AlignEnd Key="5088"/>
</doc_content>
</document>
<document filename="ChunQiuGuLiangZhuan_00070">
<corpus>春秋穀梁傳</corpus>
<title>魯僖公七年</title>
<doc_content>
<AlignBegin Type="Time" Key="5089" RefId="魯僖公七年正月" Term="魯僖公七年正月"/>七年春，齊人伐鄭。<AlignEnd Key="5089"/>
<AlignBegin Type="Time" Key="5090" RefId="魯僖公七年四月" Term="魯僖公七年四月"/>夏，小邾子來朝。<AlignEnd Key="5090"/>
<AlignBegin Type="Time" Key="5091" RefId="魯僖公七年四月" Term="魯僖公七年四月"/>鄭，殺其大夫申侯。稱國以殺大夫，殺無罪也。<AlignEnd Key="5091"/>
<AlignBegin Type="Time" Key="5092" RefId="魯僖公七年七月" Term="魯僖公七年七月"/>秋，七月，公會齊侯、宋公、陳世子款、鄭世子華，盟于寧母。衣裳之會也。<AlignEnd Key="5092"/>
<AlignBegin Type="Time" Key="5093" RefId="魯僖公七年七月" Term="魯僖公七年七月"/>曹伯班卒。<AlignEnd Key="5093"/>
<AlignBegin Type="Time" Key="5094" RefId="魯僖公七年七月" Term="魯僖公七年七月"/>公子友如齊。<AlignEnd Key="5094"/>
<AlignBegin Type="Time" Key="5095" RefId="魯僖公七年十月" Term="魯僖公七年十月"/>冬，葬曹昭公。<AlignEnd Key="5095"/>
</doc_content>
</document>
<document filename="ChunQiuGuLiangZhuan_00071">
<corpus>春秋穀梁傳</corpus>
<title>魯僖公八年</title>
<doc_content>
<AlignBegin Type="Time" Key="5096" RefId="魯僖公八年正月" Term="魯僖公八年正月"/>八年春，王正月，公會王人、齊侯、宋公、衛侯、許男、曹伯、陳世子款，盟于洮。王人之先諸侯，何也？貴王命也。朝服雖敝，必加於上；弁冕雖舊，必加於首；周室雖衰，必先諸侯。兵車之會也。<AlignEnd Key="5096"/>
<AlignBegin Type="Time" Key="5097" RefId="魯僖公八年正月" Term="魯僖公八年正月"/>鄭伯乞盟。以向之逃歸乞之也。乞者，重辭也，重是盟也。乞者，處其所而請與也。蓋汋之也。<AlignEnd Key="5097"/>
<AlignBegin Type="Time" Key="5098" RefId="魯僖公八年四月" Term="魯僖公八年四月"/>夏，狄伐晉。<AlignEnd Key="5098"/>
<AlignBegin Type="Time" Key="5099" RefId="魯僖公八年七月" Term="魯僖公八年七月"/>秋，七月，禘于太廟。用致夫人。用者，不宜用者也。致者，不宜致者也。言夫人必以其氏姓。言夫人而不以氏姓，非夫人也，立妾之辭也，非正也。夫人之，我可以不夫人之乎？夫人卒葬之，我可以不卒葬之乎？一則以宗廟臨之而後貶焉，一則以外之弗夫人而見正焉。<AlignEnd Key="5099"/>
<AlignBegin Type="Time" Key="5100" RefId="魯僖公八年十二月" Term="魯僖公八年十二月"/>冬，十有二月丁未，天王崩。<AlignEnd Key="5100"/>
</doc_content>
</document>
<document filename="ChunQiuGuLiangZhuan_00072">
<corpus>春秋穀梁傳</corpus>
<title>魯僖公九年</title>
<doc_content>
<AlignBegin Type="Time" Key="5101" RefId="魯僖公九年三月" Term="魯僖公九年三月"/>九年春，王三月丁丑，宋公禦說卒。<AlignEnd Key="5101"/>
<AlignBegin Type="Time" Key="5102" RefId="魯僖公九年四月" Term="魯僖公九年四月"/>夏，公會宰周公、齊侯、宋子、衛侯、鄭伯、許男、曹伯于葵丘。天子之宰，通于四海，宋其稱子，何也？未葬之辭也。禮：柩在堂上，孤無外事。今背殯而出會，以宋子為無哀矣！<AlignEnd Key="5102"/>
<AlignBegin Type="Time" Key="5103" RefId="魯僖公九年七月" Term="魯僖公九年七月"/>秋，七月乙酉，伯姬卒。內女也，未適人不卒，此何以卒也？許嫁笄而字之，死則以成人之喪治之。<AlignEnd Key="5103"/>
<AlignBegin Type="Time" Key="5104" RefId="魯僖公九年九月" Term="魯僖公九年九月"/>九月戊辰，諸侯盟于葵丘。桓盟不日，此何以日？美之也。為見天子之禁，故備之也。葵丘之會，陳牲而不殺，讀書加于牲上，壹明天子之禁，曰：毋雍泉，毋訖糴，毋易樹子，毋以妾為妻，毋使婦人與國事。<AlignEnd Key="5104"/>
<AlignBegin Type="Time" Key="5105" RefId="魯僖公九年九月" Term="魯僖公九年九月"/>甲子，晉侯詭諸卒。<AlignEnd Key="5105"/>
<AlignBegin Type="Time" Key="5106" RefId="魯僖公九年十月" Term="魯僖公九年十月"/>冬，晉里克殺其君之子奚齊。其君之子云者，國人不子也。國人不子，何也？不正其殺世子申生而立之也。<AlignEnd Key="5106"/>
</doc_content>
</document>
<document filename="ChunQiuGuLiangZhuan_00073">
<corpus>春秋穀梁傳</corpus>
<title>魯僖公十年</title>
<doc_content>
<AlignBegin Type="Time" Key="5107" RefId="魯僖公十年正月" Term="魯僖公十年正月"/>十年春，王正月，公如齊。<AlignEnd Key="5107"/>
<AlignBegin Type="Time" Key="5108" RefId="魯僖公十年正月" Term="魯僖公十年正月"/>狄滅溫，溫子奔衛。<AlignEnd Key="5108"/>
<AlignBegin Type="Time" Key="5109" RefId="魯僖公十年正月" Term="魯僖公十年正月"/>晉里克弒其君卓，及其大夫荀息。以尊及卑也，荀息閑也。<AlignEnd Key="5109"/>
<AlignBegin Type="Time" Key="5110" RefId="魯僖公十年四月" Term="魯僖公十年四月"/>夏，齊侯、許男伐北戎。<AlignEnd Key="5110"/>
<AlignBegin Type="Time" Key="5111" RefId="魯僖公十年四月" Term="魯僖公十年四月"/>晉殺其大夫里克。稱國以殺，罪累上也。里克弒二君與一大夫，其以累上之辭言之，何也？其殺之不以其罪也。其殺之不以其罪，奈何？里克所為弒者，為重耳也。夷吾曰：「是又將殺我乎？」故殺之，不以其罪也。其為重耳弒，奈何？晉獻公伐虢，得麗姬，獻公私之。有二子，長曰奚齊，稚曰卓子。麗姬欲為亂，故謂君曰：「吾夜者夢夫人趨而來，曰：『吾苦畏。』胡不使大夫將衛士而衛冢乎？」公曰：「孰可使？」曰：「臣莫尊於世子，則世子可。」故君謂世子曰：「麗姬夢夫人趨而來曰『吾苦畏』，女其將衛士而往衛冢乎？」世子曰：「敬諾。」筑宮。宮成，麗姬又曰：「吾夜者夢夫人趨而來，曰：『吾苦饑。』世子之宮已成，則何為不使祠也？」故獻公謂世子曰：「其祠。」世子祠。已祠，致福於君。君田而不在，麗姬以酖為酒，藥脯以毒。獻公田來，麗姬曰：「世子已祠。故致福於君。」君將食，麗姬跪曰：「食自外來者，不可不試也。」覆酒於地而地賁，以脯與犬，犬死。麗姬下堂而啼呼曰：「天乎！天乎！國子之國也，子何遲於為君？」君喟然嘆曰：「吾與女未有過切，是何與我之深也！」使人謂世子曰：「爾其圖之。」世子之傅里克謂世子曰：「入自明。入自明，則可以生；不入自明，則不可以生。」世子曰：「吾君已老矣，已昏矣。吾若此而入自明，則麗姬必死。麗姬死，則吾君不安。所以使吾君不安者，吾不若自死。吾寧自殺以安吾君。」以重耳為寄矣，刎脰而死。故里克所為弒者，為重耳也。夷吾曰：「是又將殺我也。」<AlignEnd Key="5111"/>
<AlignBegin Type="Time" Key="5112" RefId="魯僖公十年七月" Term="魯僖公十年七月"/>秋，七月。<AlignEnd Key="5112"/>
<AlignBegin Type="Time" Key="5113" RefId="魯僖公十年十月" Term="魯僖公十年十月"/>冬，大雨雪。<AlignEnd Key="5113"/>
</doc_content>
</document>
<document filename="ChunQiuGuLiangZhuan_00074">
<corpus>春秋穀梁傳</corpus>
<title>魯僖公十一年</title>
<doc_content>
<AlignBegin Type="Time" Key="5114" RefId="魯僖公十一年正月" Term="魯僖公十一年正月"/>十有一年春，晉殺其大夫丕鄭父。稱國，以殺罪累上也。<AlignEnd Key="5114"/>
<AlignBegin Type="Time" Key="5115" RefId="魯僖公十一年四月" Term="魯僖公十一年四月"/>夏，公及夫人姜氏會齊侯于陽穀。<AlignEnd Key="5115"/>
<AlignBegin Type="Time" Key="5116" RefId="魯僖公十一年八月" Term="魯僖公十一年八月"/>秋，八月，大雩。雩，月正也。雩，得雨曰雩，不得雨曰旱。<AlignEnd Key="5116"/>
<AlignBegin Type="Time" Key="5117" RefId="魯僖公十一年十月" Term="魯僖公十一年十月"/>冬，楚人伐黃。<AlignEnd Key="5117"/>
</doc_content>
</document>
<document filename="ChunQiuGuLiangZhuan_00075">
<corpus>春秋穀梁傳</corpus>
<title>魯僖公十二年</title>
<doc_content>
<AlignBegin Type="Time" Key="5118" RefId="魯僖公十二年正月" Term="魯僖公十二年正月"/>十有二年春，王正月庚午，日有食之。<AlignEnd Key="5118"/>
<AlignBegin Type="Time" Key="5119" RefId="魯僖公十二年四月" Term="魯僖公十二年四月"/>夏，楚人滅黃。貫之盟，管仲曰：「江、黃遠齊而近楚，楚為利之國也。若伐而不能救，則無以宗諸侯矣！」桓公不聽，遂與之盟。管仲死，楚伐江、滅黃，桓公不能救。故君子閔之也。<AlignEnd Key="5119"/>
<AlignBegin Type="Time" Key="5120" RefId="魯僖公十二年七月" Term="魯僖公十二年七月"/>秋，七月。<AlignEnd Key="5120"/>
<AlignBegin Type="Time" Key="5121" RefId="魯僖公十二年十二月" Term="魯僖公十二年十二月"/>冬，十有二月丁丑，陳侯杵臼卒。<AlignEnd Key="5121"/>
</doc_content>
</document>
<document filename="ChunQiuGuLiangZhuan_00076">
<corpus>春秋穀梁傳</corpus>
<title>魯僖公十三年</title>
<doc_content>
<AlignBegin Type="Time" Key="5122" RefId="魯僖公十三年正月" Term="魯僖公十三年正月"/>十有三年春，狄侵衛。<AlignEnd Key="5122"/>
<AlignBegin Type="Time" Key="5123" RefId="魯僖公十三年四月" Term="魯僖公十三年四月"/>夏，四月，葬陳宣公。<AlignEnd Key="5123"/>
<AlignBegin Type="Time" Key="5124" RefId="魯僖公十三年四月" Term="魯僖公十三年四月"/>公會齊侯、宋公、陳侯、衛侯、鄭伯、許男、曹伯于鹹。兵車之會也。<AlignEnd Key="5124"/>
<AlignBegin Type="Time" Key="5125" RefId="魯僖公十三年九月" Term="魯僖公十三年九月"/>秋，九月，大雩。<AlignEnd Key="5125"/>
<AlignBegin Type="Time" Key="5126" RefId="魯僖公十三年十月" Term="魯僖公十三年十月"/>冬，公子友如齊。<AlignEnd Key="5126"/>
</doc_content>
</document>
<document filename="ChunQiuGuLiangZhuan_00077">
<corpus>春秋穀梁傳</corpus>
<title>魯僖公十四年</title>
<doc_content>
<AlignBegin Type="Time" Key="5127" RefId="魯僖公十四年正月" Term="魯僖公十四年正月"/>十有四年春，諸侯城緣陵。其曰諸侯，散辭也。聚而曰散，何也？諸侯城，有散辭也。桓德衰矣。<AlignEnd Key="5127"/>
<AlignBegin Type="Time" Key="5128" RefId="魯僖公十四年六月" Term="魯僖公十四年六月"/>夏，六月，季姬及繒子遇于防，使繒子來朝。遇者，同謀也。來朝者，來請己也。朝不言使，言使，非正也。以病繒子也。<AlignEnd Key="5128"/>
<AlignBegin Type="Time" Key="5129" RefId="魯僖公十四年八月" Term="魯僖公十四年八月"/>秋，八月辛卯，沙鹿崩。林屬於山為鹿。沙，山名也。無崩道而崩，故志之也。其日，重其變也。<AlignEnd Key="5129"/>
<AlignBegin Type="Time" Key="5130" RefId="魯僖公十四年八月" Term="魯僖公十四年八月"/>狄侵鄭。<AlignEnd Key="5130"/>
<AlignBegin Type="Time" Key="5131" RefId="魯僖公十四年十月" Term="魯僖公十四年十月"/>冬，蔡侯肹卒。諸侯時卒，惡之也。<AlignEnd Key="5131"/>
</doc_content>
</document>
<document filename="ChunQiuGuLiangZhuan_00078">
<corpus>春秋穀梁傳</corpus>
<title>魯僖公十五年</title>
<doc_content>
<AlignBegin Type="Time" Key="5132" RefId="魯僖公十五年正月" Term="魯僖公十五年正月"/>十有五年春，王正月，公如齊。<AlignEnd Key="5132"/>
<AlignBegin Type="Time" Key="5133" RefId="魯僖公十五年正月" Term="魯僖公十五年正月"/>楚人伐徐。<AlignEnd Key="5133"/>
<AlignBegin Type="Time" Key="5134" RefId="魯僖公十五年三月" Term="魯僖公十五年三月"/>三月，公會齊侯、宋公、陳侯、衛侯、鄭伯、許男、曹伯，盟于牡丘。兵車之會也。<AlignEnd Key="5134"/>
<AlignBegin Type="Time" Key="5135" RefId="魯僖公十五年三月" Term="魯僖公十五年三月"/>遂次于匡。遂，繼事也。次，止也，有畏也。<AlignEnd Key="5135"/>
<AlignBegin Type="Time" Key="5136" RefId="魯僖公十五年三月" Term="魯僖公十五年三月"/>公孫敖帥師，及諸侯之大夫救徐。善救徐也。<AlignEnd Key="5136"/>
<AlignBegin Type="Time" Key="5137" RefId="魯僖公十五年五月" Term="魯僖公十五年五月"/>夏，五月，日有食之。<AlignEnd Key="5137"/>
<AlignBegin Type="Time" Key="5138" RefId="魯僖公十五年七月" Term="魯僖公十五年七月"/>秋，七月，齊師、曹師伐厲。<AlignEnd Key="5138"/>
<AlignBegin Type="Time" Key="5139" RefId="魯僖公十五年八月" Term="魯僖公十五年八月"/>八月，螽。螽，蟲災也。甚則月，不甚則時。<AlignEnd Key="5139"/>
<AlignBegin Type="Time" Key="5140" RefId="魯僖公十五年九月" Term="魯僖公十五年九月"/>九月，公至自會。<AlignEnd Key="5140"/>
<AlignBegin Type="Time" Key="5141" RefId="魯僖公十五年九月" Term="魯僖公十五年九月"/>季姬歸于繒。<AlignEnd Key="5141"/>
<AlignBegin Type="Time" Key="5142" RefId="魯僖公十五年九月" Term="魯僖公十五年九月"/>己卯，晦，震夷伯之廟。晦，冥也。震，雷也。夷伯，魯大夫也。因此以見天子至于士，皆有廟。天子七廟，諸侯五，大夫三，士二。故德厚者流光，德薄者流卑。是以貴始德之本也。始封必為祖。<AlignEnd Key="5142"/>
<AlignBegin Type="Time" Key="5143" RefId="魯僖公十五年十月" Term="魯僖公十五年十月"/>冬，宋人伐曹。楚人敗徐于婁林。夷狄相敗，志也。<AlignEnd Key="5143"/>
<AlignBegin Type="Time" Key="5144" RefId="魯僖公十五年十一月" Term="魯僖公十五年十一月"/>十有一月壬戌，晉侯及秦伯戰于韓。獲晉侯。韓之戰，晉侯失民矣。以其民未敗而君獲也。<AlignEnd Key="5144"/>
</doc_content>
</document>
<document filename="ChunQiuGuLiangZhuan_00079">
<corpus>春秋穀梁傳</corpus>
<title>魯僖公十六年</title>
<doc_content>
<AlignBegin Type="Time" Key="5145" RefId="魯僖公十六年正月" Term="魯僖公十六年正月"/>十有六年春，王正月戊申朔，隕石于宋，五。先隕而後石，何也？隕而後石也。于宋，四竟之內曰宋。後數，散辭也，耳治也。<AlignEnd Key="5145"/>
<AlignBegin Type="Time" Key="5146" RefId="魯僖公十六年正月" Term="魯僖公十六年正月"/>是月，六鶂退飛，過宋都。是月者，決不日而月也。六鶂退飛過宋都，先數，聚辭也，目治也。子曰：「石，無知之物；鶂微，有知之物。石無知，故日之；鶂微，有知之物，故月之。君子之於物，無所茍而已。石、鶂且猶盡其辭，而況於人乎！故五石六鶂之辭不設，則王道不亢矣！」民所聚曰都。<AlignEnd Key="5146"/>
<AlignBegin Type="Time" Key="5147" RefId="魯僖公十六年三月" Term="魯僖公十六年三月"/>三月壬申，公子季友卒。大夫日卒，正也。稱公弟叔仲，賢也。大夫不言公子公孫，疏之也。<AlignEnd Key="5147"/>
<AlignBegin Type="Time" Key="5148" RefId="魯僖公十六年四月" Term="魯僖公十六年四月"/>夏，四月丙申，繒季姬卒。<AlignEnd Key="5148"/>
<AlignBegin Type="Time" Key="5149" RefId="魯僖公十六年七月" Term="魯僖公十六年七月"/>秋，七月甲子，公孫茲卒。大夫日卒，正也。<AlignEnd Key="5149"/>
<AlignBegin Type="Time" Key="5150" RefId="魯僖公十六年十二月" Term="魯僖公十六年十二月"/>冬，十有二月，公會齊侯、宋公、陳侯、衛侯、鄭伯、許男、邢侯、曹伯于淮。兵車之會也。<AlignEnd Key="5150"/>
</doc_content>
</document>
<document filename="ChunQiuGuLiangZhuan_00080">
<corpus>春秋穀梁傳</corpus>
<title>魯僖公十七年</title>
<doc_content>
<AlignBegin Type="Time" Key="5151" RefId="魯僖公十七年正月" Term="魯僖公十七年正月"/>十有七年春，齊人、徐人伐英氏。<AlignEnd Key="5151"/>
<AlignBegin Type="Time" Key="5152" RefId="魯僖公十七年四月" Term="魯僖公十七年四月"/>夏，滅項。孰滅之？桓公也。何以不言桓公也？為賢者諱也。項，國也，不可滅而滅之乎，桓公知項之可滅也，而不知己之不可以滅也。既滅人之國矣，何賢乎？君子惡惡疾其始，善善樂其終。桓公嘗有存亡繼絕之功，故君子為之諱也。<AlignEnd Key="5152"/>
<AlignBegin Type="Time" Key="5153" RefId="魯僖公十七年七月" Term="魯僖公十七年七月"/>秋，夫人姜氏會齊侯于卞。<AlignEnd Key="5153"/>
<AlignBegin Type="Time" Key="5154" RefId="魯僖公十七年九月" Term="魯僖公十七年九月"/>九月，公至自會。<AlignEnd Key="5154"/>
<AlignBegin Type="Time" Key="5155" RefId="魯僖公十七年十二月" Term="魯僖公十七年十二月"/>冬，十有二月乙亥，齊侯小白卒。此不正，其日之，何也？其不正前見矣。其不正之前見，何也？以不正入虛國，故稱嫌焉爾。<AlignEnd Key="5155"/>
</doc_content>
</document>
<document filename="ChunQiuGuLiangZhuan_00081">
<corpus>春秋穀梁傳</corpus>
<title>魯僖公十八年</title>
<doc_content>
<AlignBegin Type="Time" Key="5156" RefId="魯僖公十八年正月" Term="魯僖公十八年正月"/>十有八年春，王正月，宋公、曹伯、衛人、邾人伐齊。非伐喪也。<AlignEnd Key="5156"/>
<AlignBegin Type="Time" Key="5157" RefId="魯僖公十八年四月" Term="魯僖公十八年四月"/>夏，師救齊。善救齊也。<AlignEnd Key="5157"/>
<AlignBegin Type="Time" Key="5158" RefId="魯僖公十八年五月" Term="魯僖公十八年五月"/>五月戊寅，宋師及齊師戰于甗。齊師敗績。戰不言伐，客不言及。言及，惡宋也。<AlignEnd Key="5158"/>
<AlignBegin Type="Time" Key="5159" RefId="魯僖公十八年五月" Term="魯僖公十八年五月"/>狄救齊。善救齊也。<AlignEnd Key="5159"/>
<AlignBegin Type="Time" Key="5160" RefId="魯僖公十八年八月" Term="魯僖公十八年八月"/>秋，八月丁亥，葬齊桓公。<AlignEnd Key="5160"/>
<AlignBegin Type="Time" Key="5161" RefId="魯僖公十八年十月" Term="魯僖公十八年十月"/>冬，邢人、狄人伐衛。狄其稱人，何也？善累而後進之。伐衛，所以救齊也。<AlignEnd Key="5161"/>
</doc_content>
</document>
<document filename="ChunQiuGuLiangZhuan_00082">
<corpus>春秋穀梁傳</corpus>
<title>魯僖公十九年</title>
<doc_content>
<AlignBegin Type="Time" Key="5162" RefId="魯僖公十九年三月" Term="魯僖公十九年三月"/>十有九年春，王三月，宋人執滕子嬰齊。<AlignEnd Key="5162"/>
<AlignBegin Type="Time" Key="5163" RefId="魯僖公十九年六月" Term="魯僖公十九年六月"/>夏，六月，宋公、曹人、邾人盟于曹南。<AlignEnd Key="5163"/>
<AlignBegin Type="Time" Key="5164" RefId="魯僖公十九年六月" Term="魯僖公十九年六月"/>繒子會盟于邾。<AlignEnd Key="5164"/>
<AlignBegin Type="Time" Key="5165" RefId="魯僖公十九年六月" Term="魯僖公十九年六月"/>己酉，邾人執繒子，用之。微國之君，因邾以求與之盟。人因己以求與之盟，己迎而執之--惡之，故謹而日之也。用之者，叩其鼻以衈社也。<AlignEnd Key="5165"/>
<AlignBegin Type="Time" Key="5166" RefId="魯僖公十九年七月" Term="魯僖公十九年七月"/>秋，宋人圍曹。<AlignEnd Key="5166"/>
<AlignBegin Type="Time" Key="5167" RefId="魯僖公十九年七月" Term="魯僖公十九年七月"/>衛人伐邢。<AlignEnd Key="5167"/>
<AlignBegin Type="Time" Key="5168" RefId="魯僖公十九年十月" Term="魯僖公十九年十月"/>冬，會陳人、蔡人、楚人、鄭人，盟于齊。<AlignEnd Key="5168"/>
<AlignBegin Type="Time" Key="5169" RefId="魯僖公十九年十月" Term="魯僖公十九年十月"/>梁亡。自亡也。湎於酒，淫於色，心昏，耳目塞；上無正長之治，大臣背叛，民為寇盜。梁亡，自亡也。如加力役焉，湎不足道也。梁亡，鄭棄其師，我無加損焉，正名而已矣！梁亡，出惡正也。鄭棄其師，惡其長也。<AlignEnd Key="5169"/>
</doc_content>
</document>
<document filename="ChunQiuGuLiangZhuan_00083">
<corpus>春秋穀梁傳</corpus>
<title>魯僖公二十年</title>
<doc_content>
<AlignBegin Type="Time" Key="5170" RefId="魯僖公二十年正月" Term="魯僖公二十年正月"/>二十年春，新作南門。作，為也，有加其度也。言新，有故也，非作也。南門者，法門也。<AlignEnd Key="5170"/>
<AlignBegin Type="Time" Key="5171" RefId="魯僖公二十年四月" Term="魯僖公二十年四月"/>夏，郜子來朝。<AlignEnd Key="5171"/>
<AlignBegin Type="Time" Key="5172" RefId="魯僖公二十年五月" Term="魯僖公二十年五月"/>五月乙巳，西宮災。謂之新宮，則近為禰宮；以謚言之，則如疏之然。以是為閔宮也。<AlignEnd Key="5172"/>
<AlignBegin Type="Time" Key="5173" RefId="魯僖公二十年五月" Term="魯僖公二十年五月"/>鄭人入滑。<AlignEnd Key="5173"/>
<AlignBegin Type="Time" Key="5174" RefId="魯僖公二十年七月" Term="魯僖公二十年七月"/>秋，齊人、狄人盟于邢。邢為主焉爾。邢小，其為主，何也？其為主乎救齊。<AlignEnd Key="5174"/>
<AlignBegin Type="Time" Key="5175" RefId="魯僖公二十年十月" Term="魯僖公二十年十月"/>冬，楚人伐隨。隨，國也。<AlignEnd Key="5175"/>
</doc_content>
</document>
<document filename="ChunQiuGuLiangZhuan_00084">
<corpus>春秋穀梁傳</corpus>
<title>魯僖公二十一年</title>
<doc_content>
<AlignBegin Type="Time" Key="5176" RefId="魯僖公二十一年正月" Term="魯僖公二十一年正月"/>二十有一年春，狄侵衛。<AlignEnd Key="5176"/>
<AlignBegin Type="Time" Key="5177" RefId="魯僖公二十一年正月" Term="魯僖公二十一年正月"/>宋人、齊人、楚人盟于鹿上。<AlignEnd Key="5177"/>
<AlignBegin Type="Time" Key="5178" RefId="魯僖公二十一年四月" Term="魯僖公二十一年四月"/>夏，大旱。旱時，正也。<AlignEnd Key="5178"/>
<AlignBegin Type="Time" Key="5179" RefId="魯僖公二十一年七月" Term="魯僖公二十一年七月"/>秋，宋公、楚子、陳侯、蔡侯、鄭伯、許男、曹伯會于雩，執宋公以伐宋。以，重辭也。<AlignEnd Key="5179"/>
<AlignBegin Type="Time" Key="5180" RefId="魯僖公二十一年十月" Term="魯僖公二十一年十月"/>冬，公伐邾。<AlignEnd Key="5180"/>
<AlignBegin Type="Time" Key="5181" RefId="魯僖公二十一年十月" Term="魯僖公二十一年十月"/>楚人使宜申來獻捷。捷，軍得也。其不曰宋捷，何也？不與楚捷於宋也。<AlignEnd Key="5181"/>
<AlignBegin Type="Time" Key="5182" RefId="魯僖公二十一年十二月" Term="魯僖公二十一年十二月"/>十有二月癸醜，公會諸侯盟于薄。會者，外為主焉爾，釋宋公。外釋不志，此其志，何也？以公之與之盟目之也。不言楚，不與楚專釋也。<AlignEnd Key="5182"/>
</doc_content>
</document>
<document filename="ChunQiuGuLiangZhuan_00085">
<corpus>春秋穀梁傳</corpus>
<title>魯僖公二十二年</title>
<doc_content>
<AlignBegin Type="Time" Key="5183" RefId="魯僖公二十二年正月" Term="魯僖公二十二年正月"/>二十有二年春，公伐邾，取須句。<AlignEnd Key="5183"/>
<AlignBegin Type="Time" Key="5184" RefId="魯僖公二十二年四月" Term="魯僖公二十二年四月"/>夏，宋公、衛侯、許男、滕子伐鄭。<AlignEnd Key="5184"/>
<AlignBegin Type="Time" Key="5185" RefId="魯僖公二十二年八月" Term="魯僖公二十二年八月"/>秋，八月丁未，及邾人戰于升陘。內諱敗，舉其可道者也。不言其人，以吾敗也。不言及之者，為內諱也。<AlignEnd Key="5185"/>
<AlignBegin Type="Time" Key="5186" RefId="魯僖公二十二年十一月" Term="魯僖公二十二年十一月"/>冬，十有一月己巳朔，宋公及楚人戰于泓。宋師敗績。日事遇朔曰朔。《春秋》三十有四戰，未有以尊敗乎卑、以師敗乎人者也。以尊敗乎卑、以師敗乎人，則驕其敵。襄公以師敗乎人，而不驕其敵，何也？責之也。泓之戰，以為復雩之恥也。雩之恥，宋襄公有以自取之。伐齊之喪，執滕子，圍曹，為雩之會，不顧其力之不足，而致楚成王。成王怒而執之，故曰：禮人而不答，則反其敬；愛人而不親，則反其仁；治人而不治，則反其知。過而不改，又之，是謂之過。襄公之謂也。古者被甲嬰胄，非以興國也，則以征無道也。豈曰以報其恥哉！宋公與楚人戰于泓水之上，司馬子反曰：「楚眾我少，鼓險而擊之，勝無幸焉！」襄公曰：「君子不推人危，不攻人厄，須其出。」既出，旌亂於上，陳亂於下。子反曰：「楚眾我少，擊之，勝無幸焉！」襄公曰：「不鼓不成列，須其成列而後擊之。」則眾敗而身傷焉，七月而死。倍則攻，敵則戰，少則守。人之所以為人者，言也；人而不能言，何以為人？言之所以為言也，信也；言而不信，何以為言？信之所以為信者，道也；信而不道，何以為道？道之貴者時，其行勢也。<AlignEnd Key="5186"/>
</doc_content>
</document>
<document filename="ChunQiuGuLiangZhuan_00086">
<corpus>春秋穀梁傳</corpus>
<title>魯僖公二十三年</title>
<doc_content>
<AlignBegin Type="Time" Key="5187" RefId="魯僖公二十三年正月" Term="魯僖公二十三年正月"/>二十有三年春，齊侯伐宋，圍閔。伐國不言圍邑，此其言圍，何也？不正其以惡報惡也。<AlignEnd Key="5187"/>
<AlignBegin Type="Time" Key="5188" RefId="魯僖公二十三年五月" Term="魯僖公二十三年五月"/>夏，五月庚寅，宋公茲父卒。茲父之不葬，何也？失民也。其失民，何也？以其不教民戰，則是棄其師也。為人君而棄其師，其民孰以為君哉！<AlignEnd Key="5188"/>
<AlignBegin Type="Time" Key="5189" RefId="魯僖公二十三年七月" Term="魯僖公二十三年七月"/>秋，楚人伐陳。<AlignEnd Key="5189"/>
<AlignBegin Type="Time" Key="5190" RefId="魯僖公二十三年十一月" Term="魯僖公二十三年十一月"/>冬，十有一月，杞子卒。<AlignEnd Key="5190"/>
</doc_content>
</document>
<document filename="ChunQiuGuLiangZhuan_00087">
<corpus>春秋穀梁傳</corpus>
<title>魯僖公二十四年</title>
<doc_content>
<AlignBegin Type="Time" Key="5191" RefId="魯僖公二十四年正月" Term="魯僖公二十四年正月"/>二十有四年春，王正月。<AlignEnd Key="5191"/>
<AlignBegin Type="Time" Key="5192" RefId="魯僖公二十四年四月" Term="魯僖公二十四年四月"/>夏，狄伐鄭。<AlignEnd Key="5192"/>
<AlignBegin Type="Time" Key="5193" RefId="魯僖公二十四年七月" Term="魯僖公二十四年七月"/>秋，七月。<AlignEnd Key="5193"/>
<AlignBegin Type="Time" Key="5194" RefId="魯僖公二十四年十月" Term="魯僖公二十四年十月"/>冬，天王出居于鄭。天子無出。出，失天下也。居者，居其所也。雖失天下，莫敢有也。<AlignEnd Key="5194"/>
<AlignBegin Type="Time" Key="5195" RefId="魯僖公二十四年十月" Term="魯僖公二十四年十月"/>晉侯夷吾卒。<AlignEnd Key="5195"/>
</doc_content>
</document>
<document filename="ChunQiuGuLiangZhuan_00088">
<corpus>春秋穀梁傳</corpus>
<title>魯僖公二十五年</title>
<doc_content>
<AlignBegin Type="Time" Key="5196" RefId="魯僖公二十五年正月" Term="魯僖公二十五年正月"/>二十有五年春，王正月丙午，衛侯毀滅邢。毀之名何也？不正其伐本而滅同姓也。<AlignEnd Key="5196"/>
<AlignBegin Type="Time" Key="5197" RefId="魯僖公二十五年四月" Term="魯僖公二十五年四月"/>夏，四月癸酉，衛侯毀卒。<AlignEnd Key="5197"/>
<AlignBegin Type="Time" Key="5198" RefId="魯僖公二十五年四月" Term="魯僖公二十五年四月"/>宋蕩伯姬來逆婦。婦人既嫁，不逾竟。宋蕩伯姬來逆婦，非正也。其曰婦，何也？緣姑言之之辭也。<AlignEnd Key="5198"/>
<AlignBegin Type="Time" Key="5199" RefId="魯僖公二十五年四月" Term="魯僖公二十五年四月"/>宋殺其大夫。其不稱名姓，以其在祖之位，尊之也。<AlignEnd Key="5199"/>
<AlignBegin Type="Time" Key="5200" RefId="魯僖公二十五年七月" Term="魯僖公二十五年七月"/>秋，楚人圍陳，納頓子于頓。納者，內弗受也。圍，一事也；納，一事也；而遂言之，蓋納頓子者，陳也。<AlignEnd Key="5200"/>
<AlignBegin Type="Time" Key="5201" RefId="魯僖公二十五年七月" Term="魯僖公二十五年七月"/>葬衛文公。<AlignEnd Key="5201"/>
<AlignBegin Type="Time" Key="5202" RefId="魯僖公二十五年十二月" Term="魯僖公二十五年十二月"/>冬，十有二月癸亥，公會衛子、莒慶，盟于洮。莒無大夫，其曰莒慶，何也？以公之會目之也。<AlignEnd Key="5202"/>
</doc_content>
</document>
<document filename="ChunQiuGuLiangZhuan_00089">
<corpus>春秋穀梁傳</corpus>
<title>魯僖公二十六年</title>
<doc_content>
<AlignBegin Type="Time" Key="5203" RefId="魯僖公二十六年正月" Term="魯僖公二十六年正月"/>二十有六年春，王正月己未，公會莒子、衛甯速盟于向。公不會大夫，其曰甯速，何也？以其隨莒子可以言會也。<AlignEnd Key="5203"/>
<AlignBegin Type="Time" Key="5204" RefId="魯僖公二十六年正月" Term="魯僖公二十六年正月"/>齊人侵我西鄙，公追齊師至巂，弗及。人，微者也。侵，淺事也。公之追之，非正也。至巂，急辭也。弗及者，弗與也，可以及而不敢及也。其侵也，曰人；其追也，曰師。以公之弗及，大之也。弗及，內辭也。<AlignEnd Key="5204"/>
<AlignBegin Type="Time" Key="5205" RefId="魯僖公二十六年四月" Term="魯僖公二十六年四月"/>夏，齊人伐我北鄙。<AlignEnd Key="5205"/>
<AlignBegin Type="Time" Key="5206" RefId="魯僖公二十六年四月" Term="魯僖公二十六年四月"/>衛人伐齊。公子遂如楚乞師。乞，重辭也。何重焉？重人之死也，非所乞也。師出，不必反；戰，不必勝，故重之也。<AlignEnd Key="5206"/>
<AlignBegin Type="Time" Key="5207" RefId="魯僖公二十六年七月" Term="魯僖公二十六年七月"/>秋，楚人滅夔，以夔子歸。夔，國也。不日，微國也。以歸，猶愈乎執也。<AlignEnd Key="5207"/>
<AlignBegin Type="Time" Key="5208" RefId="魯僖公二十六年十月" Term="魯僖公二十六年十月"/>冬，楚人伐宋圍閔。伐國不言圍邑，此其言圍，何也？以吾用其師、目其事也，非道用師也。<AlignEnd Key="5208"/>
<AlignBegin Type="Time" Key="5209" RefId="魯僖公二十六年十月" Term="魯僖公二十六年十月"/>公以楚師伐齊，取穀。以者，不以者也。民者，君之本也。使民以其死，非其正也。<AlignEnd Key="5209"/>
<AlignBegin Type="Time" Key="5210" RefId="魯僖公二十六年十月" Term="魯僖公二十六年十月"/>公至自伐齊。惡事不致，此其致之，何也？危之也。<AlignEnd Key="5210"/>
</doc_content>
</document>
<document filename="ChunQiuGuLiangZhuan_00090">
<corpus>春秋穀梁傳</corpus>
<title>魯僖公二十七年</title>
<doc_content>
<AlignBegin Type="Time" Key="5211" RefId="魯僖公二十七年正月" Term="魯僖公二十七年正月"/>二十有七年春，杞子來朝。<AlignEnd Key="5211"/>
<AlignBegin Type="Time" Key="5212" RefId="魯僖公二十七年六月" Term="魯僖公二十七年六月"/>夏，六月庚寅，齊侯昭卒。<AlignEnd Key="5212"/>
<AlignBegin Type="Time" Key="5213" RefId="魯僖公二十七年八月" Term="魯僖公二十七年八月"/>秋，八月乙未，葬齊孝公。<AlignEnd Key="5213"/>
<AlignBegin Type="Time" Key="5214" RefId="魯僖公二十七年八月" Term="魯僖公二十七年八月"/>乙巳，公子遂帥師入杞。<AlignEnd Key="5214"/>
<AlignBegin Type="Time" Key="5215" RefId="魯僖公二十七年十月" Term="魯僖公二十七年十月"/>冬，楚人、陳侯、蔡侯、鄭伯、許男圍宋。楚人者，楚子也，其曰人，何也？人楚子，所以人諸侯也。其人諸侯，何也？不正其信夷狄而伐中國也。<AlignEnd Key="5215"/>
<AlignBegin Type="Time" Key="5216" RefId="魯僖公二十七年十二月" Term="魯僖公二十七年十二月"/>十有二月甲戌，公會諸侯盟于宋。<AlignEnd Key="5216"/>
</doc_content>
</document>
<document filename="ChunQiuGuLiangZhuan_00091">
<corpus>春秋穀梁傳</corpus>
<title>魯僖公二十八年</title>
<doc_content>
<AlignBegin Type="Time" Key="5217" RefId="魯僖公二十八年正月" Term="魯僖公二十八年正月"/>二十有八年春，晉侯侵曹，晉侯伐衛。（傳）再稱晉侯，忌也。<AlignEnd Key="5217"/>
<AlignBegin Type="Time" Key="5218" RefId="魯僖公二十八年正月" Term="魯僖公二十八年正月"/>公子買戍衛，不卒戍，刺之。先名後刺，殺有罪也。公子啟曰：「不卒戍者，可以卒也。」可以卒而不卒，譏在公子也，刺之可也。<AlignEnd Key="5218"/>
<AlignBegin Type="Time" Key="5219" RefId="魯僖公二十八年正月" Term="魯僖公二十八年正月"/>楚人救衛。<AlignEnd Key="5219"/>
<AlignBegin Type="Time" Key="5220" RefId="魯僖公二十八年三月" Term="魯僖公二十八年三月"/>三月丙午，晉侯入曹，執曹伯，畀宋人。入者，內弗受也。日入，惡入者也。以晉侯而斥執曹伯，惡晉侯也。畀，與也。其曰人，何也？不以晉侯畀宋公也。<AlignEnd Key="5220"/>
<AlignBegin Type="Time" Key="5221" RefId="魯僖公二十八年四月" Term="魯僖公二十八年四月"/>夏，四月己巳，晉侯、齊師、宋師、秦師，及楚人戰于城濮，楚師敗績。<AlignEnd Key="5221"/>
<AlignBegin Type="Time" Key="5222" RefId="魯僖公二十八年四月" Term="魯僖公二十八年四月"/>楚殺其大夫得臣。<AlignEnd Key="5222"/>
<AlignBegin Type="Time" Key="5223" RefId="魯僖公二十八年四月" Term="魯僖公二十八年四月"/>衛侯出奔楚。<AlignEnd Key="5223"/>
<AlignBegin Type="Time" Key="5224" RefId="魯僖公二十八年五月" Term="魯僖公二十八年五月"/>五月癸醜，公會晉侯、齊侯、宋公、蔡侯、鄭伯、衛子、莒子，盟于踐土。諱會天王也。<AlignEnd Key="5224"/>
<AlignBegin Type="Time" Key="5225" RefId="魯僖公二十八年五月" Term="魯僖公二十八年五月"/>陳侯如會。如會，外乎會也。於會受命也。<AlignEnd Key="5225"/>
<AlignBegin Type="Time" Key="5226" RefId="魯僖公二十八年五月" Term="魯僖公二十八年五月"/>公朝于王所。朝不言所；言所者，非其所也。<AlignEnd Key="5226"/>
<AlignBegin Type="Time" Key="5227" RefId="魯僖公二十八年六月" Term="魯僖公二十八年六月"/>六月，衛侯鄭自楚復歸于衛。自楚，楚有奉焉爾。復者，復中國也。歸者，歸其所也。鄭之名，失國也。<AlignEnd Key="5227"/>
<AlignBegin Type="Time" Key="5228" RefId="魯僖公二十八年六月" Term="魯僖公二十八年六月"/>衛元咺出奔晉。<AlignEnd Key="5228"/>
<AlignBegin Type="Time" Key="5229" RefId="魯僖公二十八年六月" Term="魯僖公二十八年六月"/>陳侯款卒。<AlignEnd Key="5229"/>
<AlignBegin Type="Time" Key="5230" RefId="魯僖公二十八年七月" Term="魯僖公二十八年七月"/>秋，杞伯姬來。<AlignEnd Key="5230"/>
<AlignBegin Type="Time" Key="5231" RefId="魯僖公二十八年七月" Term="魯僖公二十八年七月"/>公子遂如齊。<AlignEnd Key="5231"/>
<AlignBegin Type="Time" Key="5232" RefId="魯僖公二十八年十月" Term="魯僖公二十八年十月"/>冬，公會晉侯、宋公、蔡侯、鄭伯、陳子、莒子、邾子、秦人于溫。諱會天王也。<AlignEnd Key="5232"/>
<AlignBegin Type="Time" Key="5233" RefId="魯僖公二十八年十月" Term="魯僖公二十八年十月"/>天王守于河陽。全天王之行也，為若將守而遇諸侯之朝也，為天王諱也。水北為陽，山南為陽。溫，河陽也。<AlignEnd Key="5233"/>
<AlignBegin Type="Time" Key="5234" RefId="魯僖公二十八年十月" Term="魯僖公二十八年十月"/>壬申，公朝於王所。朝於廟，禮也；於外，非禮也。獨公朝，與諸侯盡朝也。其日，以其再致天子，故謹而日之。主善以內，目惡以外。言曰公朝，逆辭也，而尊天子。會于溫，言小諸侯。溫，河北地，以河陽言之，大天子也。日系於月，月系於時，「壬申，公朝于王所」，其不月，失其所系也。以為晉文公之行事，為已傎矣！<AlignEnd Key="5234"/>
<AlignBegin Type="Time" Key="5235" RefId="魯僖公二十八年十月" Term="魯僖公二十八年十月"/>晉人執衛侯，歸之于京師。此入而執，其不言入，何也？不外王命於衛也。歸之于京師，緩辭也，斷在京師也。<AlignEnd Key="5235"/>
<AlignBegin Type="Time" Key="5236" RefId="魯僖公二十八年十月" Term="魯僖公二十八年十月"/>衛元咺自晉復歸于衛。自晉，晉有奉焉爾。復者，復中國也。歸者，歸其所也。<AlignEnd Key="5236"/>
<AlignBegin Type="Time" Key="5237" RefId="魯僖公二十八年十月" Term="魯僖公二十八年十月"/>諸侯遂圍許。遂，繼事也。<AlignEnd Key="5237"/>
<AlignBegin Type="Time" Key="5238" RefId="魯僖公二十八年十月" Term="魯僖公二十八年十月"/>曹伯襄復歸于曹。復者，復中國也。天子免之，因與之會。其曰復，通王命也。<AlignEnd Key="5238"/>
<AlignBegin Type="Time" Key="5239" RefId="魯僖公二十八年十月" Term="魯僖公二十八年十月"/>遂會諸侯圍許。遂，繼事也。<AlignEnd Key="5239"/>
</doc_content>
</document>
<document filename="ChunQiuGuLiangZhuan_00092">
<corpus>春秋穀梁傳</corpus>
<title>魯僖公二十九年</title>
<doc_content>
<AlignBegin Type="Time" Key="5240" RefId="魯僖公二十九年正月" Term="魯僖公二十九年正月"/>二十有九年春，介葛盧來。介，國也。葛盧，微國之君，未爵者也。其曰來，卑也。<AlignEnd Key="5240"/>
<AlignBegin Type="Time" Key="5241" RefId="魯僖公二十九年正月" Term="魯僖公二十九年正月"/>公至自圍許。<AlignEnd Key="5241"/>
<AlignBegin Type="Time" Key="5242" RefId="魯僖公二十九年六月" Term="魯僖公二十九年六月"/>夏，六月，公會王人、晉人、宋人、齊人、陳人、蔡人、秦人，盟于翟泉。<AlignEnd Key="5242"/>
<AlignBegin Type="Time" Key="5243" RefId="魯僖公二十九年七月" Term="魯僖公二十九年七月"/>秋，大雨雹。<AlignEnd Key="5243"/>
<AlignBegin Type="Time" Key="5244" RefId="魯僖公二十九年十月" Term="魯僖公二十九年十月"/>冬，介葛盧來。<AlignEnd Key="5244"/>
</doc_content>
</document>
<document filename="ChunQiuGuLiangZhuan_00093">
<corpus>春秋穀梁傳</corpus>
<title>魯僖公三十年</title>
<doc_content>
<AlignBegin Type="Time" Key="5245" RefId="魯僖公三十年正月" Term="魯僖公三十年正月"/>三十年春，王正月。<AlignEnd Key="5245"/>
<AlignBegin Type="Time" Key="5246" RefId="魯僖公三十年四月" Term="魯僖公三十年四月"/>夏，狄侵齊。<AlignEnd Key="5246"/>
<AlignBegin Type="Time" Key="5247" RefId="魯僖公三十年七月" Term="魯僖公三十年七月"/>秋，衛殺其大夫元咺。稱國以殺，罪累上也，以是為訟君也。衛侯在外，其以累上之辭言之，何也？待其殺而後入也。<AlignEnd Key="5247"/>
<AlignBegin Type="Time" Key="5248" RefId="魯僖公三十年七月" Term="魯僖公三十年七月"/>及公子瑕。公子瑕，累也，以尊及卑也。<AlignEnd Key="5248"/>
<AlignBegin Type="Time" Key="5249" RefId="魯僖公三十年七月" Term="魯僖公三十年七月"/>衛侯鄭歸于衛。<AlignEnd Key="5249"/>
<AlignBegin Type="Time" Key="5250" RefId="魯僖公三十年七月" Term="魯僖公三十年七月"/>晉人、秦人圍鄭。<AlignEnd Key="5250"/>
<AlignBegin Type="Time" Key="5251" RefId="魯僖公三十年七月" Term="魯僖公三十年七月"/>介人侵蕭。<AlignEnd Key="5251"/>
<AlignBegin Type="Time" Key="5252" RefId="魯僖公三十年十月" Term="魯僖公三十年十月"/>冬，天王使宰周公來聘。天子之宰，通於四海。<AlignEnd Key="5252"/>
<AlignBegin Type="Time" Key="5253" RefId="魯僖公三十年十月" Term="魯僖公三十年十月"/>公子遂如京師。遂如晉。以尊遂乎卑，此言不敢叛京師也。<AlignEnd Key="5253"/>
</doc_content>
</document>
<document filename="ChunQiuGuLiangZhuan_00094">
<corpus>春秋穀梁傳</corpus>
<title>魯僖公三十一年</title>
<doc_content>
<AlignBegin Type="Time" Key="5254" RefId="魯僖公三十一年正月" Term="魯僖公三十一年正月"/>三十有一年春，取濟西田。<AlignEnd Key="5254"/>
<AlignBegin Type="Time" Key="5255" RefId="魯僖公三十一年正月" Term="魯僖公三十一年正月"/>公子遂如晉。<AlignEnd Key="5255"/>
<AlignBegin Type="Time" Key="5256" RefId="魯僖公三十一年四月" Term="魯僖公三十一年四月"/>夏，四月，四卜郊。不從，乃免牲，猶三望。「夏，四月」，不時也。四卜，非禮也。免牲者，為之緇衣熏裳。有司玄端奉送，至于南郊。免牛亦然。乃者，亡乎人之辭也。猶者，可以已之辭也。<AlignEnd Key="5256"/>
<AlignBegin Type="Time" Key="5257" RefId="魯僖公三十一年七月" Term="魯僖公三十一年七月"/>秋，七月。<AlignEnd Key="5257"/>
<AlignBegin Type="Time" Key="5258" RefId="魯僖公三十一年十月" Term="魯僖公三十一年十月"/>冬，杞伯姬來求婦。婦人既嫁，不逾竟。杞伯姬來求婦，非正也。<AlignEnd Key="5258"/>
<AlignBegin Type="Time" Key="5259" RefId="魯僖公三十一年十月" Term="魯僖公三十一年十月"/>狄，圍衛。<AlignEnd Key="5259"/>
<AlignBegin Type="Time" Key="5260" RefId="魯僖公三十一年十二月" Term="魯僖公三十一年十二月"/>十有二月，衛遷於帝丘。<AlignEnd Key="5260"/>
</doc_content>
</document>
<document filename="ChunQiuGuLiangZhuan_00095">
<corpus>春秋穀梁傳</corpus>
<title>魯僖公三十二年</title>
<doc_content>
<AlignBegin Type="Time" Key="5261" RefId="魯僖公三十二年正月" Term="魯僖公三十二年正月"/>三十有二年春，王正月。<AlignEnd Key="5261"/>
<AlignBegin Type="Time" Key="5262" RefId="魯僖公三十二年四月" Term="魯僖公三十二年四月"/>夏，四月己丑，鄭伯捷卒。<AlignEnd Key="5262"/>
<AlignBegin Type="Time" Key="5263" RefId="魯僖公三十二年四月" Term="魯僖公三十二年四月"/>衛人侵狄。<AlignEnd Key="5263"/>
<AlignBegin Type="Time" Key="5264" RefId="魯僖公三十二年七月" Term="魯僖公三十二年七月"/>秋，衛人及狄盟。<AlignEnd Key="5264"/>
<AlignBegin Type="Time" Key="5265" RefId="魯僖公三十二年十二月" Term="魯僖公三十二年十二月"/>冬，十有二月己卯，晉侯重耳卒。<AlignEnd Key="5265"/>
</doc_content>
</document>
<document filename="ChunQiuGuLiangZhuan_00096">
<corpus>春秋穀梁傳</corpus>
<title>魯僖公三十三年</title>
<doc_content>
<AlignBegin Type="Time" Key="5266" RefId="魯僖公三十三年二月" Term="魯僖公三十三年二月"/>三十有三年春，王二月，秦人入滑。滑，國也。<AlignEnd Key="5266"/>
<AlignBegin Type="Time" Key="5267" RefId="魯僖公三十三年二月" Term="魯僖公三十三年二月"/>齊侯使國歸父來聘。<AlignEnd Key="5267"/>
<AlignBegin Type="Time" Key="5268" RefId="魯僖公三十三年四月" Term="魯僖公三十三年四月"/>夏，四月辛巳，晉人及姜戎敗秦師于殽。不言戰而言敗，何也？狄秦也。其狄之，何也？秦越千里之險，入虛國，進不能守，退敗其師徒，亂人子女之教，無男女之別。秦之為狄，自殽之戰始也。秦伯將襲鄭，百里子與蹇叔子諫曰：「千里而襲人，未有不亡者也。」秦伯曰：「子之冢木已拱矣，何知！」師行。百里子與蹇叔子送其子而戒之曰：「女死，必於殽之巖唫之下。我將尸女於是。」師行，百里子與蹇叔子隨其子而哭之。秦伯怒曰：「何為哭吾師也？」二子曰：「非敢哭師也，哭吾子也。我老矣！彼不死，則我死矣！」晉人與姜戎要而擊之殽，匹馬倚輪無反者。晉人者，晉子也，其曰人，何也？微之也。何為微之？不正其釋殯，而主乎戰也。<AlignEnd Key="5268"/>
<AlignBegin Type="Time" Key="5269" RefId="魯僖公三十三年四月" Term="魯僖公三十三年四月"/>癸巳，葬晉文公。日葬，危不得葬也。<AlignEnd Key="5269"/>
<AlignBegin Type="Time" Key="5270" RefId="魯僖公三十三年四月" Term="魯僖公三十三年四月"/>狄侵齊。<AlignEnd Key="5270"/>
<AlignBegin Type="Time" Key="5271" RefId="魯僖公三十三年四月" Term="魯僖公三十三年四月"/>公伐邾，取訾樓。<AlignEnd Key="5271"/>
<AlignBegin Type="Time" Key="5272" RefId="魯僖公三十三年七月" Term="魯僖公三十三年七月"/>秋，公子遂帥師伐邾。<AlignEnd Key="5272"/>
<AlignBegin Type="Time" Key="5273" RefId="魯僖公三十三年七月" Term="魯僖公三十三年七月"/>晉人敗狄于箕。<AlignEnd Key="5273"/>
<AlignBegin Type="Time" Key="5274" RefId="魯僖公三十三年十月" Term="魯僖公三十三年十月"/>冬，十月，公如齊。<AlignEnd Key="5274"/>
<AlignBegin Type="Time" Key="5275" RefId="魯僖公三十三年十二月" Term="魯僖公三十三年十二月"/>十有二月，公至自齊。<AlignEnd Key="5275"/>
<AlignBegin Type="Time" Key="5276" RefId="魯僖公三十三年十二月" Term="魯僖公三十三年十二月"/>乙巳，公薨于小寢。小寢，非正也。<AlignEnd Key="5276"/>
<AlignBegin Type="Time" Key="5277" RefId="魯僖公三十三年十二月" Term="魯僖公三十三年十二月"/>隕霜不殺草。未可殺而殺，舉重也。可殺而不殺，舉輕也。<AlignEnd Key="5277"/>
<AlignBegin Type="Time" Key="5278" RefId="魯僖公三十三年十二月" Term="魯僖公三十三年十二月"/>李、梅實。實之為言，猶實也。<AlignEnd Key="5278"/>
<AlignBegin Type="Time" Key="5279" RefId="魯僖公三十三年十二月" Term="魯僖公三十三年十二月"/>晉人、陳人、鄭人伐許。<AlignEnd Key="5279"/>
</doc_content>
</document>
<document filename="ChunQiuGuLiangZhuan_00097">
<corpus>春秋穀梁傳</corpus>
<title>魯文公元年</title>
<doc_content>
<AlignBegin Type="Time" Key="5280" RefId="魯文公元年正月" Term="魯文公元年正月"/>元年春，王正月，公即位。繼正即位，正也。<AlignEnd Key="5280"/>
<AlignBegin Type="Time" Key="5281" RefId="魯文公元年二月" Term="魯文公元年二月"/>二月癸亥，日有食之。<AlignEnd Key="5281"/>
<AlignBegin Type="Time" Key="5282" RefId="魯文公元年二月" Term="魯文公元年二月"/>天王使叔服來會葬。葬曰會，其志重天子之禮也。<AlignEnd Key="5282"/>
<AlignBegin Type="Time" Key="5283" RefId="魯文公元年四月" Term="魯文公元年四月"/>夏，四月丁巳，葬我君僖公。薨稱公，舉上也。葬我君，接上下也。僖公葬而後舉謚，謚所以成德也。於卒事乎加之矣！<AlignEnd Key="5283"/>
<AlignBegin Type="Time" Key="5284" RefId="魯文公元年四月" Term="魯文公元年四月"/>天王使毛伯來錫公命。禮，有受命，無來錫命。錫命，非正也。<AlignEnd Key="5284"/>
<AlignBegin Type="Time" Key="5285" RefId="魯文公元年四月" Term="魯文公元年四月"/>晉侯伐衛。<AlignEnd Key="5285"/>
<AlignBegin Type="Time" Key="5286" RefId="魯文公元年四月" Term="魯文公元年四月"/>叔孫得臣如京師。<AlignEnd Key="5286"/>
<AlignBegin Type="Time" Key="5287" RefId="魯文公元年四月" Term="魯文公元年四月"/>衛人伐晉。<AlignEnd Key="5287"/>
<AlignBegin Type="Time" Key="5288" RefId="魯文公元年七月" Term="魯文公元年七月"/>秋，公孫敖會晉侯于戚。<AlignEnd Key="5288"/>
<AlignBegin Type="Time" Key="5289" RefId="魯文公元年十月" Term="魯文公元年十月"/>冬，十月丁未，楚世子商臣弒其君髡。日髡之卒，所以謹商臣之弒也。夷狄不言正不正。<AlignEnd Key="5289"/>
<AlignBegin Type="Time" Key="5290" RefId="魯文公元年十月" Term="魯文公元年十月"/>公孫敖如齊。<AlignEnd Key="5290"/>
</doc_content>
</document>
<document filename="ChunQiuGuLiangZhuan_00098">
<corpus>春秋穀梁傳</corpus>
<title>魯文公二年</title>
<doc_content>
<AlignBegin Type="Time" Key="5291" RefId="魯文公二年二月" Term="魯文公二年二月"/>二年春，王二月甲子，晉侯及秦師戰于彭衙。秦師敗績。<AlignEnd Key="5291"/>
<AlignBegin Type="Time" Key="5292" RefId="魯文公二年二月" Term="魯文公二年二月"/>丁丑，作僖公主。作，為也，為僖公主也。立主，喪主於虞。吉主於練，作僖公主，譏其後也。作主壞廟，有時日於練焉！壞廟，壞廟之道，易檐可也，改涂可也。<AlignEnd Key="5292"/>
<AlignBegin Type="Time" Key="5293" RefId="魯文公二年三月" Term="魯文公二年三月"/>三月乙巳，及晉處父盟。不言公，處父伉也，為公諱也。何以知其與公盟？以其日也。何以不言公之如晉？所恥也。出不書，反不致也。<AlignEnd Key="5293"/>
<AlignBegin Type="Time" Key="5294" RefId="魯文公二年六月" Term="魯文公二年六月"/>夏，六月，公孫敖會宋公、陳侯、鄭伯、晉士穀，盟于垂斂。內大夫可以會外諸侯。<AlignEnd Key="5294"/>
<AlignBegin Type="Time" Key="5295" RefId="魯文公二年七月" Term="魯文公二年七月"/>自十有二月不雨，至于秋七月。歷時而言不雨，文不憂雨也。不憂雨者，無志乎民也。<AlignEnd Key="5295"/>
<AlignBegin Type="Time" Key="5296" RefId="魯文公二年八月" Term="魯文公二年八月"/>八月丁卯，大事于太廟，躋僖公。大事者何？大是事也，著祫嘗。祫祭者，毀廟之主。陳于太祖，未毀廟之主，皆升合祭于太祖。躋，升也，先親而後祖也，逆祀也。逆祀，則是無昭穆也。無昭穆，則是無祖也。無祖，則無天也。故曰：文無天。無天者，是無天而行也。君子不以親親害尊尊，此《春秋》之義也。<AlignEnd Key="5296"/>
<AlignBegin Type="Time" Key="5297" RefId="魯文公二年十月" Term="魯文公二年十月"/>冬，晉人、宋人、陳人、鄭人伐秦。<AlignEnd Key="5297"/>
<AlignBegin Type="Time" Key="5298" RefId="魯文公二年十月" Term="魯文公二年十月"/>公子遂如齊納幣。<AlignEnd Key="5298"/>
</doc_content>
</document>
<document filename="ChunQiuGuLiangZhuan_00099">
<corpus>春秋穀梁傳</corpus>
<title>魯文公三年</title>
<doc_content>
<AlignBegin Type="Time" Key="5299" RefId="魯文公三年正月" Term="魯文公三年正月"/>三年春，王正月，叔孫得臣會晉人、宋人、陳人、衛人、鄭人伐沈。沈潰。<AlignEnd Key="5299"/>
<AlignBegin Type="Time" Key="5300" RefId="魯文公三年五月" Term="魯文公三年五月"/>夏，五月，王子虎卒。叔服也，此不卒者也，何以卒之？以其來會葬，我卒之也。或曰以其嘗執重以守也。<AlignEnd Key="5300"/>
<AlignBegin Type="Time" Key="5301" RefId="魯文公三年五月" Term="魯文公三年五月"/>秦人伐晉。<AlignEnd Key="5301"/>
<AlignBegin Type="Time" Key="5302" RefId="魯文公三年七月" Term="魯文公三年七月"/>秋，楚人圍江。<AlignEnd Key="5302"/>
<AlignBegin Type="Time" Key="5303" RefId="魯文公三年七月" Term="魯文公三年七月"/>雨螽于宋。外災不志，此何以志也？曰：災甚也。其甚奈何？茅茨盡矣！著於上，見於下，謂之雨。<AlignEnd Key="5303"/>
<AlignBegin Type="Time" Key="5304" RefId="魯文公三年十月" Term="魯文公三年十月"/>冬，公如晉。<AlignEnd Key="5304"/>
<AlignBegin Type="Time" Key="5305" RefId="魯文公三年十二月" Term="魯文公三年十二月"/>十有二月己巳，公及晉侯盟。<AlignEnd Key="5305"/>
<AlignBegin Type="Time" Key="5306" RefId="魯文公三年十二月" Term="魯文公三年十二月"/>晉陽處父帥師伐楚，救江。此伐楚，其言救江，何也？江遠楚近，伐楚所以救江也。<AlignEnd Key="5306"/>
</doc_content>
</document>
<document filename="ChunQiuGuLiangZhuan_00100">
<corpus>春秋穀梁傳</corpus>
<title>魯文公四年</title>
<doc_content>
<AlignBegin Type="Time" Key="5307" RefId="魯文公四年正月" Term="魯文公四年正月"/>四年春，公至自晉。<AlignEnd Key="5307"/>
<AlignBegin Type="Time" Key="5308" RefId="魯文公四年四月" Term="魯文公四年四月"/>夏，逆婦姜于齊。其曰婦姜，為其禮成乎齊也。其逆者誰也？親逆而稱婦。或者公與，何其速婦之也？曰：公也。其不言公，何也？非成禮於齊也。曰婦，有姑之辭也；其不言氏，何也？貶之也。何為貶之也？夫人與有貶也。<AlignEnd Key="5308"/>
<AlignBegin Type="Time" Key="5309" RefId="魯文公四年四月" Term="魯文公四年四月"/>狄侵齊。<AlignEnd Key="5309"/>
<AlignBegin Type="Time" Key="5310" RefId="魯文公四年七月" Term="魯文公四年七月"/>秋，楚人滅江。<AlignEnd Key="5310"/>
<AlignBegin Type="Time" Key="5311" RefId="魯文公四年七月" Term="魯文公四年七月"/>晉侯伐秦。<AlignEnd Key="5311"/>
<AlignBegin Type="Time" Key="5312" RefId="魯文公四年七月" Term="魯文公四年七月"/>衛侯使甯俞來聘。<AlignEnd Key="5312"/>
<AlignBegin Type="Time" Key="5313" RefId="魯文公四年十一月" Term="魯文公四年十一月"/>冬，十有一月壬寅，夫人風氏薨。<AlignEnd Key="5313"/>
</doc_content>
</document>
<document filename="ChunQiuGuLiangZhuan_00101">
<corpus>春秋穀梁傳</corpus>
<title>魯文公五年</title>
<doc_content>
<AlignBegin Type="Time" Key="5314" RefId="魯文公五年正月" Term="魯文公五年正月"/>五年春，王正月，王使榮叔歸含且赗。含，一事也；赗，一事也；兼歸之，非正也。其曰且，志兼也。其不言來，不周事之用也。赗以早，而含己晚。<AlignEnd Key="5314"/>
<AlignBegin Type="Time" Key="5315" RefId="魯文公五年三月" Term="魯文公五年三月"/>三月辛亥，葬我小君成風。<AlignEnd Key="5315"/>
<AlignBegin Type="Time" Key="5316" RefId="魯文公五年三月" Term="魯文公五年三月"/>王使毛伯來會葬。會葬之禮，於鄙上。<AlignEnd Key="5316"/>
<AlignBegin Type="Time" Key="5317" RefId="魯文公五年四月" Term="魯文公五年四月"/>夏，公孫敖如晉。<AlignEnd Key="5317"/>
<AlignBegin Type="Time" Key="5318" RefId="魯文公五年四月" Term="魯文公五年四月"/>秦人入鄀。<AlignEnd Key="5318"/>
<AlignBegin Type="Time" Key="5319" RefId="魯文公五年七月" Term="魯文公五年七月"/>秋，楚人滅六。<AlignEnd Key="5319"/>
<AlignBegin Type="Time" Key="5320" RefId="魯文公五年十月" Term="魯文公五年十月"/>冬，十月甲申，許男業卒。<AlignEnd Key="5320"/>
</doc_content>
</document>
<document filename="ChunQiuGuLiangZhuan_00102">
<corpus>春秋穀梁傳</corpus>
<title>魯文公六年</title>
<doc_content>
<AlignBegin Type="Time" Key="5321" RefId="魯文公六年正月" Term="魯文公六年正月"/>六年春，葬許僖公。<AlignEnd Key="5321"/>
<AlignBegin Type="Time" Key="5322" RefId="魯文公六年四月" Term="魯文公六年四月"/>夏，季孫行父如陳。<AlignEnd Key="5322"/>
<AlignBegin Type="Time" Key="5323" RefId="魯文公六年七月" Term="魯文公六年七月"/>秋，季孫行父如晉。<AlignEnd Key="5323"/>
<AlignBegin Type="Time" Key="5324" RefId="魯文公六年八月" Term="魯文公六年八月"/>八月乙亥，晉侯驩卒。<AlignEnd Key="5324"/>
<AlignBegin Type="Time" Key="5325" RefId="魯文公六年十月" Term="魯文公六年十月"/>冬，十月，公子遂如晉。<AlignEnd Key="5325"/>
<AlignBegin Type="Time" Key="5326" RefId="魯文公六年十月" Term="魯文公六年十月"/>葬晉襄公。<AlignEnd Key="5326"/>
<AlignBegin Type="Time" Key="5327" RefId="魯文公六年十月" Term="魯文公六年十月"/>晉殺其大夫陽處父。稱國以殺，罪累上也。襄公已葬，其以累上之辭言之，何也？君漏言也。上泄則下暗，下暗則上聾。且暗且聾，無以相通，夜姑殺者也。夜姑之殺奈何？曰：晉將與狄戰，使狐夜姑為將軍，趙盾佐之，陽處父曰：「不可！古者君之使臣也，使仁者佐賢者，不使賢者佐仁者。今趙盾賢，夜姑仁，其不可乎？」襄公曰：「諾。」謂夜姑曰：「吾始使盾佐女。今女佐盾矣！」夜姑曰：「敬諾。」襄公死，處父主竟上事，夜姑使人殺之。君漏言也，故士造辟而言，詭辭而出，曰：「用我則可，不用我則無亂其德。」<AlignEnd Key="5327"/>
<AlignBegin Type="Time" Key="5328" RefId="魯文公六年十月" Term="魯文公六年十月"/>晉狐夜姑出奔狄。<AlignEnd Key="5328"/>
<AlignBegin Type="Time" Key="5329" RefId="魯文公六年十月" Term="魯文公六年十月"/>閏月不告月，猶朝于廟。不告月者，何也？不告朔也。不告朔，則何為不言朔也？閏月者，附月之餘日也，積分而成於月者也。天子不以告朔，而喪事不數也。猶之為言，可以已也。<AlignEnd Key="5329"/>
</doc_content>
</document>
<document filename="ChunQiuGuLiangZhuan_00103">
<corpus>春秋穀梁傳</corpus>
<title>魯文公七年</title>
<doc_content>
<AlignBegin Type="Time" Key="5330" RefId="魯文公七年三月" Term="魯文公七年三月"/>七年春，公伐邾。三月甲戌，取須句。取邑不日，此其日，何也？不正其再取，故謹而日之也。<AlignEnd Key="5330"/>
<AlignBegin Type="Time" Key="5331" RefId="魯文公七年三月" Term="魯文公七年三月"/>遂城郚。遂，繼事也。<AlignEnd Key="5331"/>
<AlignBegin Type="Time" Key="5332" RefId="魯文公七年四月" Term="魯文公七年四月"/>夏，四月，宋公壬臣卒。<AlignEnd Key="5332"/>
<AlignBegin Type="Time" Key="5333" RefId="魯文公七年四月" Term="魯文公七年四月"/>宋人殺其大夫。稱人以殺，誅有罪也。<AlignEnd Key="5333"/>
<AlignBegin Type="Time" Key="5334" RefId="魯文公七年四月" Term="魯文公七年四月"/>戊子，晉人及秦人戰于令狐。<AlignEnd Key="5334"/>
<AlignBegin Type="Time" Key="5335" RefId="魯文公七年四月" Term="魯文公七年四月"/>晉先蔑奔秦。不言出，在外也。輟戰而奔秦，以是為逃軍也。<AlignEnd Key="5335"/>
<AlignBegin Type="Time" Key="5336" RefId="魯文公七年四月" Term="魯文公七年四月"/>狄侵我西鄙。<AlignEnd Key="5336"/>
<AlignBegin Type="Time" Key="5337" RefId="魯文公七年八月" Term="魯文公七年八月"/>秋，八月，公會諸侯、晉大夫，盟于扈。其曰諸侯，略之也。<AlignEnd Key="5337"/>
<AlignBegin Type="Time" Key="5338" RefId="魯文公七年十月" Term="魯文公七年十月"/>冬，徐伐莒。<AlignEnd Key="5338"/>
<AlignBegin Type="Time" Key="5339" RefId="魯文公七年十月" Term="魯文公七年十月"/>公孫敖如莒蒞盟。蒞，位也。其曰位，何也？前定也。其不日，前定之盟不日也。<AlignEnd Key="5339"/>
</doc_content>
</document>
<document filename="ChunQiuGuLiangZhuan_00104">
<corpus>春秋穀梁傳</corpus>
<title>魯文公八年</title>
<doc_content>
<AlignBegin Type="Time" Key="5340" RefId="魯文公八年正月" Term="魯文公八年正月"/>八年春，王正月。<AlignEnd Key="5340"/>
<AlignBegin Type="Time" Key="5341" RefId="魯文公八年四月" Term="魯文公八年四月"/>夏，四月。<AlignEnd Key="5341"/>
<AlignBegin Type="Time" Key="5342" RefId="魯文公八年八月" Term="魯文公八年八月"/>秋，八月戊申，天王崩。<AlignEnd Key="5342"/>
<AlignBegin Type="Time" Key="5343" RefId="魯文公八年十月" Term="魯文公八年十月"/>冬，十月壬午，公子遂會晉趙盾，盟于衡雍。乙酉，公子遂會雒戎，盟于暴。<AlignEnd Key="5343"/>
<AlignBegin Type="Time" Key="5344" RefId="魯文公八年十月" Term="魯文公八年十月"/>公孫敖如京師。不至而復，丙戌，奔莒。不言所至，未如也。未如則未復也。未如而曰如，不廢君命也。未復而曰復，不專君命也。其如非如也，其復非復也。唯奔莒之為信，故謹而日之也。<AlignEnd Key="5344"/>
<AlignBegin Type="Time" Key="5345" RefId="魯文公八年十月" Term="魯文公八年十月"/>螽。<AlignEnd Key="5345"/>
<AlignBegin Type="Time" Key="5346" RefId="魯文公八年十月" Term="魯文公八年十月"/>宋人殺其大夫司馬。司馬，官也。其以官稱，無君之辭也。<AlignEnd Key="5346"/>
<AlignBegin Type="Time" Key="5347" RefId="魯文公八年十月" Term="魯文公八年十月"/>宋司城來奔。司城，官也。其以官稱，無君之辭也。來奔者不言出，舉其接我也。<AlignEnd Key="5347"/>
</doc_content>
</document>
<document filename="ChunQiuGuLiangZhuan_00105">
<corpus>春秋穀梁傳</corpus>
<title>魯文公九年</title>
<doc_content>
<AlignBegin Type="Time" Key="5348" RefId="魯文公九年正月" Term="魯文公九年正月"/>九年春，毛伯來求金。求車猶可，求金甚矣。<AlignEnd Key="5348"/>
<AlignBegin Type="Time" Key="5349" RefId="魯文公九年正月" Term="魯文公九年正月"/>夫人姜氏如齊。<AlignEnd Key="5349"/>
<AlignBegin Type="Time" Key="5350" RefId="魯文公九年二月" Term="魯文公九年二月"/>二月，叔孫得臣如京師。京，大也；師，眾也。言周，必以眾與大言之也。<AlignEnd Key="5350"/>
<AlignBegin Type="Time" Key="5351" RefId="魯文公九年二月" Term="魯文公九年二月"/>辛丑，葬襄王。天子志崩不志葬，舉天下而葬一人，其道不疑也。志葬，危不得葬也。日之，甚矣！其不葬之辭也。<AlignEnd Key="5351"/>
<AlignBegin Type="Time" Key="5352" RefId="魯文公九年二月" Term="魯文公九年二月"/>晉人殺其大夫先都。<AlignEnd Key="5352"/>
<AlignBegin Type="Time" Key="5353" RefId="魯文公九年三月" Term="魯文公九年三月"/>三月，夫人姜氏至自齊。卑以尊致，病文公也。<AlignEnd Key="5353"/>
<AlignBegin Type="Time" Key="5354" RefId="魯文公九年三月" Term="魯文公九年三月"/>晉人殺其大夫士縠，及箕鄭父。稱人以殺，誅有罪也，鄭父累也。<AlignEnd Key="5354"/>
<AlignBegin Type="Time" Key="5355" RefId="魯文公九年三月" Term="魯文公九年三月"/>楚人伐鄭。<AlignEnd Key="5355"/>
<AlignBegin Type="Time" Key="5356" RefId="魯文公九年三月" Term="魯文公九年三月"/>公子遂會晉人、宋人、衛人、許人，救鄭。<AlignEnd Key="5356"/>
<AlignBegin Type="Time" Key="5357" RefId="魯文公九年四月" Term="魯文公九年四月"/>夏，狄侵齊。<AlignEnd Key="5357"/>
<AlignBegin Type="Time" Key="5358" RefId="魯文公九年八月" Term="魯文公九年八月"/>秋，八月，曹伯襄卒。<AlignEnd Key="5358"/>
<AlignBegin Type="Time" Key="5359" RefId="魯文公九年九月" Term="魯文公九年九月"/>九月癸酉，地震。震，動也。地，不震者也；震，故謹而日之也。<AlignEnd Key="5359"/>
<AlignBegin Type="Time" Key="5360" RefId="魯文公九年十月" Term="魯文公九年十月"/>冬，楚子使萩來聘。楚無大夫，其曰萩，何也？以其來我，褒之也。<AlignEnd Key="5360"/>
<AlignBegin Type="Time" Key="5361" RefId="魯文公九年十月" Term="魯文公九年十月"/>秦人來歸僖公、成風之襚。秦人弗夫人也，即外之弗夫人而見正焉。<AlignEnd Key="5361"/>
<AlignBegin Type="Time" Key="5362" RefId="魯文公九年十月" Term="魯文公九年十月"/>葬曹共公。<AlignEnd Key="5362"/>
</doc_content>
</document>
<document filename="ChunQiuGuLiangZhuan_00106">
<corpus>春秋穀梁傳</corpus>
<title>魯文公十年</title>
<doc_content>
<AlignBegin Type="Time" Key="5363" RefId="魯文公十年三月" Term="魯文公十年三月"/>十年春，王三月辛卯，臧孫辰卒。<AlignEnd Key="5363"/>
<AlignBegin Type="Time" Key="5364" RefId="魯文公十年四月" Term="魯文公十年四月"/>夏，秦伐晉。<AlignEnd Key="5364"/>
<AlignBegin Type="Time" Key="5365" RefId="魯文公十年四月" Term="魯文公十年四月"/>楚殺其大夫宜申。<AlignEnd Key="5365"/>
<AlignBegin Type="Time" Key="5366" RefId="魯文公十年七月" Term="魯文公十年七月"/>自正月不雨，至于秋七月。歷時而言不雨，文不閔雨也。不閔雨者，無志乎民也。<AlignEnd Key="5366"/>
<AlignBegin Type="Time" Key="5367" RefId="魯文公十年七月" Term="魯文公十年七月"/>及蘇子盟于女栗。<AlignEnd Key="5367"/>
<AlignBegin Type="Time" Key="5368" RefId="魯文公十年十月" Term="魯文公十年十月"/>冬，狄侵宋。<AlignEnd Key="5368"/>
<AlignBegin Type="Time" Key="5369" RefId="魯文公十年十月" Term="魯文公十年十月"/>楚子、蔡侯次于厥貉。<AlignEnd Key="5369"/>
</doc_content>
</document>
<document filename="ChunQiuGuLiangZhuan_00107">
<corpus>春秋穀梁傳</corpus>
<title>魯文公十一年</title>
<doc_content>
<AlignBegin Type="Time" Key="5370" RefId="魯文公十一年正月" Term="魯文公十一年正月"/>十有一年春，楚子伐麇。<AlignEnd Key="5370"/>
<AlignBegin Type="Time" Key="5371" RefId="魯文公十一年四月" Term="魯文公十一年四月"/>夏，叔彭生會晉郤缺于承匡。<AlignEnd Key="5371"/>
<AlignBegin Type="Time" Key="5372" RefId="魯文公十一年七月" Term="魯文公十一年七月"/>秋，曹伯來朝。<AlignEnd Key="5372"/>
<AlignBegin Type="Time" Key="5373" RefId="魯文公十一年七月" Term="魯文公十一年七月"/>公子遂如宋。<AlignEnd Key="5373"/>
<AlignBegin Type="Time" Key="5374" RefId="魯文公十一年七月" Term="魯文公十一年七月"/>狄侵齊。<AlignEnd Key="5374"/>
<AlignBegin Type="Time" Key="5375" RefId="魯文公十一年十月" Term="魯文公十一年十月"/>冬，十月甲午，叔孫得臣敗狄于鹹。不言帥師而言敗，何也？直敗，一人之辭也。一人而曰敗，何也？以眾焉言之也。傳曰：長狄也。兄弟三人，佚宕中國，瓦石不能害。叔孫得臣，最善射者也。射其目，身橫九畝，斷其首而載之，眉見于軾。然則何為不言獲也？曰：古者不重創，不禽二毛，故不言獲，為內諱也。其之齊者，王子成父殺之，則未知其之晉者也。<AlignEnd Key="5375"/>
</doc_content>
</document>
<document filename="ChunQiuGuLiangZhuan_00108">
<corpus>春秋穀梁傳</corpus>
<title>魯文公十二年</title>
<doc_content>
<AlignBegin Type="Time" Key="5376" RefId="魯文公十二年正月" Term="魯文公十二年正月"/>十有二年春，王正月，郕伯來奔。<AlignEnd Key="5376"/>
<AlignBegin Type="Time" Key="5377" RefId="魯文公十二年正月" Term="魯文公十二年正月"/>杞伯來朝。<AlignEnd Key="5377"/>
<AlignBegin Type="Time" Key="5378" RefId="魯文公十二年二月" Term="魯文公十二年二月"/>二月庚子，子叔姬卒。其曰子叔姬，貴也，公之母姊妹也。其一傳曰：許嫁，以卒之也。男子二十而冠，冠而列丈夫；三十而娶。女子十五而許嫁，二十而嫁。<AlignEnd Key="5378"/>
<AlignBegin Type="Time" Key="5379" RefId="魯文公十二年四月" Term="魯文公十二年四月"/>夏，楚人圍巢。<AlignEnd Key="5379"/>
<AlignBegin Type="Time" Key="5380" RefId="魯文公十二年七月" Term="魯文公十二年七月"/>秋，滕子來朝。<AlignEnd Key="5380"/>
<AlignBegin Type="Time" Key="5381" RefId="魯文公十二年七月" Term="魯文公十二年七月"/>秦伯使術來聘。<AlignEnd Key="5381"/>
<AlignBegin Type="Time" Key="5382" RefId="魯文公十二年十二月" Term="魯文公十二年十二月"/>冬，十有二月戊午，晉人秦人戰于河曲。不言及，秦晉之戰已亟，故略之也。<AlignEnd Key="5382"/>
<AlignBegin Type="Time" Key="5383" RefId="魯文公十二年十二月" Term="魯文公十二年十二月"/>季孫行父帥師，城諸及鄆。稱帥師，言有難也。<AlignEnd Key="5383"/>
</doc_content>
</document>
<document filename="ChunQiuGuLiangZhuan_00109">
<corpus>春秋穀梁傳</corpus>
<title>魯文公十三年</title>
<doc_content>
<AlignBegin Type="Time" Key="5384" RefId="魯文公十三年正月" Term="魯文公十三年正月"/>十有三年春，王正月。<AlignEnd Key="5384"/>
<AlignBegin Type="Time" Key="5385" RefId="魯文公十三年五月" Term="魯文公十三年五月"/>夏，五月壬午，陳侯朔卒。<AlignEnd Key="5385"/>
<AlignBegin Type="Time" Key="5386" RefId="魯文公十三年五月" Term="魯文公十三年五月"/>邾子籧篨卒。<AlignEnd Key="5386"/>
<AlignBegin Type="Time" Key="5387" RefId="魯文公十三年七月" Term="魯文公十三年七月"/>自正月不雨，至于秋七月。<AlignEnd Key="5387"/>
<AlignBegin Type="Time" Key="5388" RefId="魯文公十三年七月" Term="魯文公十三年七月"/>大室屋壞。大室屋壞者，有壞道也，譏不修也。大室猶世室也。周公曰「大廟」，伯禽曰「大室」，群公曰「宮」。禮，宗廟之事。君親割，夫人親舂，敬之至也。為社稷之主，而先君之廟壞，極稱之，志不敬也。<AlignEnd Key="5388"/>
<AlignBegin Type="Time" Key="5389" RefId="魯文公十三年十月" Term="魯文公十三年十月"/>冬，公如晉。<AlignEnd Key="5389"/>
<AlignBegin Type="Time" Key="5390" RefId="魯文公十三年十月" Term="魯文公十三年十月"/>衛侯會公于沓。<AlignEnd Key="5390"/>
<AlignBegin Type="Time" Key="5391" RefId="魯文公十三年十月" Term="魯文公十三年十月"/>狄侵衛。<AlignEnd Key="5391"/>
<AlignBegin Type="Time" Key="5392" RefId="魯文公十三年十二月" Term="魯文公十三年十二月"/>十有二月己丑，公及晉侯盟，還自晉。還者，事未畢也。自晉，事畢也。<AlignEnd Key="5392"/>
<AlignBegin Type="Time" Key="5393" RefId="魯文公十三年十二月" Term="魯文公十三年十二月"/>鄭伯會公于棐。<AlignEnd Key="5393"/>
</doc_content>
</document>
<document filename="ChunQiuGuLiangZhuan_00110">
<corpus>春秋穀梁傳</corpus>
<title>魯文公十四年</title>
<doc_content>
<AlignBegin Type="Time" Key="5394" RefId="魯文公十四年正月" Term="魯文公十四年正月"/>十有四年春，王正月，公至自晉。<AlignEnd Key="5394"/>
<AlignBegin Type="Time" Key="5395" RefId="魯文公十四年正月" Term="魯文公十四年正月"/>邾人伐我南鄙。<AlignEnd Key="5395"/>
<AlignBegin Type="Time" Key="5396" RefId="魯文公十四年正月" Term="魯文公十四年正月"/>叔彭生帥師伐邾。<AlignEnd Key="5396"/>
<AlignBegin Type="Time" Key="5397" RefId="魯文公十四年五月" Term="魯文公十四年五月"/>夏，五月乙亥，齊侯潘卒。<AlignEnd Key="5397"/>
<AlignBegin Type="Time" Key="5398" RefId="魯文公十四年六月" Term="魯文公十四年六月"/>六月，公會宋公、陳侯、衛侯、鄭伯、許伯、曹伯、晉趙盾。癸酉，同盟于新城。同者，有同也，同外楚也。<AlignEnd Key="5398"/>
<AlignBegin Type="Time" Key="5399" RefId="魯文公十四年七月" Term="魯文公十四年七月"/>秋，七月，有星孛入于北斗。孛之為言猶茀也。其曰入北斗，斗有環域也。<AlignEnd Key="5399"/>
<AlignBegin Type="Time" Key="5400" RefId="魯文公十四年七月" Term="魯文公十四年七月"/>公至自會。<AlignEnd Key="5400"/>
<AlignBegin Type="Time" Key="5401" RefId="魯文公十四年七月" Term="魯文公十四年七月"/>晉人納捷菑于邾，弗克納。是郤克也，其曰人，何也？微之也。何為微之也？長轂五百乘，綿地千里，過宋、鄭、滕、薛，夐入千乘之國，欲變人之主。至城下，然後知。何知之晚也！弗克納。未伐而曰弗克，何也？弗克其義也。捷菑，晉出也；貜且，齊出也。貜且，正也；捷菑，不正也。<AlignEnd Key="5401"/>
<AlignBegin Type="Time" Key="5402" RefId="魯文公十四年九月" Term="魯文公十四年九月"/>九月甲申，公孫敖，卒于齊。奔大夫不言卒，而言卒，何也？為受其喪，不可不卒也。其地於外也。<AlignEnd Key="5402"/>
<AlignBegin Type="Time" Key="5403" RefId="魯文公十四年九月" Term="魯文公十四年九月"/>齊公子商人弒其君舍。舍未逾年，其曰君，何也？成舍之為君，所以重商人之弒也。商人其不以國氏，何也？不以嫌代嫌也。舍之不日，何也？未成為君也。<AlignEnd Key="5403"/>
<AlignBegin Type="Time" Key="5404" RefId="魯文公十四年九月" Term="魯文公十四年九月"/>宋子哀來奔。其曰子哀，失之也。<AlignEnd Key="5404"/>
<AlignBegin Type="Time" Key="5405" RefId="魯文公十四年十月" Term="魯文公十四年十月"/>冬，單伯如齊。<AlignEnd Key="5405"/>
<AlignBegin Type="Time" Key="5406" RefId="魯文公十四年十月" Term="魯文公十四年十月"/>齊人執單伯。私罪也。單伯淫于齊，齊人執之。<AlignEnd Key="5406"/>
<AlignBegin Type="Time" Key="5407" RefId="魯文公十四年十月" Term="魯文公十四年十月"/>齊人執子叔姬。叔姬同罪也。<AlignEnd Key="5407"/>
</doc_content>
</document>
<document filename="ChunQiuGuLiangZhuan_00111">
<corpus>春秋穀梁傳</corpus>
<title>魯文公十五年</title>
<doc_content>
<AlignBegin Type="Time" Key="5408" RefId="魯文公十五年正月" Term="魯文公十五年正月"/>十有五年春，季孫行父如晉。<AlignEnd Key="5408"/>
<AlignBegin Type="Time" Key="5409" RefId="魯文公十五年三月" Term="魯文公十五年三月"/>三月，宋司馬華孫來盟。司馬，官也。其以官稱，無君之辭也。來盟者何？前定也。不言及者，以國與之也。<AlignEnd Key="5409"/>
<AlignBegin Type="Time" Key="5410" RefId="魯文公十五年四月" Term="魯文公十五年四月"/>夏，曹伯來朝。<AlignEnd Key="5410"/>
<AlignBegin Type="Time" Key="5411" RefId="魯文公十五年四月" Term="魯文公十五年四月"/>齊人歸公孫敖之喪。<AlignEnd Key="5411"/>
<AlignBegin Type="Time" Key="5412" RefId="魯文公十五年六月" Term="魯文公十五年六月"/>六月辛丑朔，日有食之，鼓用牲于社。<AlignEnd Key="5412"/>
<AlignBegin Type="Time" Key="5413" RefId="魯文公十五年六月" Term="魯文公十五年六月"/>單伯至自齊。大夫執則致，致則名；此其不名，何也？天子之命大夫也。<AlignEnd Key="5413"/>
<AlignBegin Type="Time" Key="5414" RefId="魯文公十五年六月" Term="魯文公十五年六月"/>晉郤缺帥師伐蔡。<AlignEnd Key="5414"/>
<AlignBegin Type="Time" Key="5415" RefId="魯文公十五年六月" Term="魯文公十五年六月"/>戊申，入蔡。<AlignEnd Key="5415"/>
<AlignBegin Type="Time" Key="5416" RefId="魯文公十五年七月" Term="魯文公十五年七月"/>秋，齊人侵我西鄙。其曰鄙，遠之也。其遠之，何也？不以難介我國也。<AlignEnd Key="5416"/>
<AlignBegin Type="Time" Key="5417" RefId="魯文公十五年七月" Term="魯文公十五年七月"/>季孫行父如晉。<AlignEnd Key="5417"/>
<AlignBegin Type="Time" Key="5418" RefId="魯文公十五年十一月" Term="魯文公十五年十一月"/>冬，十有一月，諸侯盟于扈。<AlignEnd Key="5418"/>
<AlignBegin Type="Time" Key="5419" RefId="魯文公十五年十二月" Term="魯文公十五年十二月"/>十有二月，齊人來歸子叔姬。其曰子叔姬，貴之也。其言來歸，何也？父母之於子，雖有罪，猶欲其免也。<AlignEnd Key="5419"/>
<AlignBegin Type="Time" Key="5420" RefId="魯文公十五年十二月" Term="魯文公十五年十二月"/>齊侯侵我西鄙。<AlignEnd Key="5420"/>
<AlignBegin Type="Time" Key="5421" RefId="魯文公十五年十二月" Term="魯文公十五年十二月"/>遂伐曹，入其郛。<AlignEnd Key="5421"/>
</doc_content>
</document>
<document filename="ChunQiuGuLiangZhuan_00112">
<corpus>春秋穀梁傳</corpus>
<title>魯文公十六年</title>
<doc_content>
<AlignBegin Type="Time" Key="5422" RefId="魯文公十六年正月" Term="魯文公十六年正月"/>十有六年春，季孫行父會齊侯于陽穀。齊侯弗及盟。弗及者，內辭也。行父失命矣，齊得內辭也。<AlignEnd Key="5422"/>
<AlignBegin Type="Time" Key="5423" RefId="魯文公十六年五月" Term="魯文公十六年五月"/>夏，五月，公四不視朔。天子告朔于諸侯，諸侯受乎禰廟，禮也。公四不視朔，公不臣也。以公為厭政以甚矣。<AlignEnd Key="5423"/>
<AlignBegin Type="Time" Key="5424" RefId="魯文公十六年六月" Term="魯文公十六年六月"/>六月戊辰，公子遂及齊侯盟于師丘。復行父之盟也。<AlignEnd Key="5424"/>
<AlignBegin Type="Time" Key="5425" RefId="魯文公十六年八月" Term="魯文公十六年八月"/>秋，八月辛未，夫人姜氏薨。<AlignEnd Key="5425"/>
<AlignBegin Type="Time" Key="5426" RefId="魯文公十六年八月" Term="魯文公十六年八月"/>毀泉臺。喪不貳事；貳事，緩喪也。以文為多失道矣！自古為之，今毀之，不如勿處而已矣。<AlignEnd Key="5426"/>
<AlignBegin Type="Time" Key="5427" RefId="魯文公十六年八月" Term="魯文公十六年八月"/>楚人、秦人、巴人滅庸。<AlignEnd Key="5427"/>
<AlignBegin Type="Time" Key="5428" RefId="魯文公十六年十一月" Term="魯文公十六年十一月"/>冬，十有一月，宋人弒其君杵臼。<AlignEnd Key="5428"/>
</doc_content>
</document>
<document filename="ChunQiuGuLiangZhuan_00113">
<corpus>春秋穀梁傳</corpus>
<title>魯文公十七年</title>
<doc_content>
<AlignBegin Type="Time" Key="5429" RefId="魯文公十七年正月" Term="魯文公十七年正月"/>十有七年春，晉人、衛人、陳人、鄭人伐宋。<AlignEnd Key="5429"/>
<AlignBegin Type="Time" Key="5430" RefId="魯文公十七年四月" Term="魯文公十七年四月"/>夏，四月癸亥，葬我小君聲姜。<AlignEnd Key="5430"/>
<AlignBegin Type="Time" Key="5431" RefId="魯文公十七年四月" Term="魯文公十七年四月"/>齊侯伐我西鄙。<AlignEnd Key="5431"/>
<AlignBegin Type="Time" Key="5432" RefId="魯文公十七年六月" Term="魯文公十七年六月"/>六月癸未，公及齊侯盟于穀。<AlignEnd Key="5432"/>
<AlignBegin Type="Time" Key="5433" RefId="魯文公十七年六月" Term="魯文公十七年六月"/>諸侯會于扈。<AlignEnd Key="5433"/>
<AlignBegin Type="Time" Key="5434" RefId="魯文公十七年七月" Term="魯文公十七年七月"/>秋，公至自穀。<AlignEnd Key="5434"/>
<AlignBegin Type="Time" Key="5435" RefId="魯文公十七年十月" Term="魯文公十七年十月"/>冬，公子遂如齊。<AlignEnd Key="5435"/>
</doc_content>
</document>
<document filename="ChunQiuGuLiangZhuan_00114">
<corpus>春秋穀梁傳</corpus>
<title>魯文公十八年</title>
<doc_content>
<AlignBegin Type="Time" Key="5436" RefId="魯文公十八年二月" Term="魯文公十八年二月"/>十有八年春，王二月丁丑，公薨于臺下。臺下，非正也。<AlignEnd Key="5436"/>
<AlignBegin Type="Time" Key="5437" RefId="魯文公十八年二月" Term="魯文公十八年二月"/>秦伯罃卒。<AlignEnd Key="5437"/>
<AlignBegin Type="Time" Key="5438" RefId="魯文公十八年五月" Term="魯文公十八年五月"/>夏，五月戊戌，齊人弒其君商人。<AlignEnd Key="5438"/>
<AlignBegin Type="Time" Key="5439" RefId="魯文公十八年六月" Term="魯文公十八年六月"/>六月癸酉，葬我君文公。<AlignEnd Key="5439"/>
<AlignBegin Type="Time" Key="5440" RefId="魯文公十八年七月" Term="魯文公十八年七月"/>秋，公子遂、叔孫得臣如齊。使舉上客，而不稱介。不正其同倫而相介，故列而數之也。<AlignEnd Key="5440"/>
<AlignBegin Type="Time" Key="5441" RefId="魯文公十八年十月" Term="魯文公十八年十月"/>冬，十月，子卒。子卒，不日，故也。<AlignEnd Key="5441"/>
<AlignBegin Type="Time" Key="5442" RefId="魯文公十八年十月" Term="魯文公十八年十月"/>夫人姜氏歸于齊。惡宣公也。有不待貶絕，而罪惡見者；有待貶絕，而惡從之者。侄娣者，不孤子之意也。一人有子，三人緩帶。一曰：就賢也。<AlignEnd Key="5442"/>
<AlignBegin Type="Time" Key="5443" RefId="魯文公十八年十月" Term="魯文公十八年十月"/>季孫行父如齊。<AlignEnd Key="5443"/>
<AlignBegin Type="Time" Key="5444" RefId="魯文公十八年十月" Term="魯文公十八年十月"/>莒弒其君庶其。<AlignEnd Key="5444"/>
</doc_content>
</document>
<document filename="ChunQiuGuLiangZhuan_00115">
<corpus>春秋穀梁傳</corpus>
<title>魯宣公元年</title>
<doc_content>
<AlignBegin Type="Time" Key="5445" RefId="魯宣公元年正月" Term="魯宣公元年正月"/>元年春，王正月，公即位。繼故而言即位，與聞乎故也。<AlignEnd Key="5445"/>
<AlignBegin Type="Time" Key="5446" RefId="魯宣公元年三月" Term="魯宣公元年三月"/>公子遂如齊逆女。三月，遂以夫人婦姜至自齊。其不言氏，喪未畢，故略之也。其曰婦，緣姑言之之辭也。遂之挈，由上致之也。<AlignEnd Key="5446"/>
<AlignBegin Type="Time" Key="5447" RefId="魯宣公元年四月" Term="魯宣公元年四月"/>夏，季孫行父如齊。<AlignEnd Key="5447"/>
<AlignBegin Type="Time" Key="5448" RefId="魯宣公元年四月" Term="魯宣公元年四月"/>晉放其大夫胥甲父于衛。放，猶屏也。稱國以放，放無罪也。<AlignEnd Key="5448"/>
<AlignBegin Type="Time" Key="5449" RefId="魯宣公元年六月" Term="魯宣公元年六月"/>公會齊侯于平州。公子遂如齊。六月，齊人取濟西田。內不言取，言取，授之也。以是為賂齊也。<AlignEnd Key="5449"/>
<AlignBegin Type="Time" Key="5450" RefId="魯宣公元年七月" Term="魯宣公元年七月"/>秋，邾子來朝。<AlignEnd Key="5450"/>
<AlignBegin Type="Time" Key="5451" RefId="魯宣公元年七月" Term="魯宣公元年七月"/>楚子、鄭人侵陳，遂侵宋。遂，繼事也。<AlignEnd Key="5451"/>
<AlignBegin Type="Time" Key="5452" RefId="魯宣公元年七月" Term="魯宣公元年七月"/>晉趙盾帥師救陳。善救陳也。<AlignEnd Key="5452"/>
<AlignBegin Type="Time" Key="5453" RefId="魯宣公元年七月" Term="魯宣公元年七月"/>宋公、陳侯、衛侯、曹伯會晉師于棐林，伐鄭。列數諸侯而會晉趙盾，大趙盾之事也。其曰師，何也？以其大之也。于棐林地，而後伐鄭，疑辭也。此其地何？則著其美也。<AlignEnd Key="5453"/>
<AlignBegin Type="Time" Key="5454" RefId="魯宣公元年十月" Term="魯宣公元年十月"/>冬，晉趙穿帥師侵崇。<AlignEnd Key="5454"/>
<AlignBegin Type="Time" Key="5455" RefId="魯宣公元年十月" Term="魯宣公元年十月"/>晉人、宋人伐鄭。伐鄭，所以救宋也。<AlignEnd Key="5455"/>
</doc_content>
</document>
<document filename="ChunQiuGuLiangZhuan_00116">
<corpus>春秋穀梁傳</corpus>
<title>魯宣公二年</title>
<doc_content>
<AlignBegin Type="Time" Key="5456" RefId="魯宣公二年二月" Term="魯宣公二年二月"/>二年春，王二月，壬子，宋華元帥師，及鄭公子歸生帥師，戰于大棘。宋師敗績，獲宋華元。獲者，不與之辭也。言盡其眾，以救其將也。以三軍敵華元，華元雖獲，不病矣。<AlignEnd Key="5456"/>
<AlignBegin Type="Time" Key="5457" RefId="魯宣公二年二月" Term="魯宣公二年二月"/>秦師伐晉。<AlignEnd Key="5457"/>
<AlignBegin Type="Time" Key="5458" RefId="魯宣公二年四月" Term="魯宣公二年四月"/>夏，晉人、宋人、衛人、陳人侵鄭。<AlignEnd Key="5458"/>
<AlignBegin Type="Time" Key="5459" RefId="魯宣公二年九月" Term="魯宣公二年九月"/>秋，九月乙丑，晉趙盾弒其君夷皋。穿弒也，盾不弒，而曰盾弒，何也？以罪盾也。其以罪盾，何也？曰：靈公朝諸大夫而暴彈之，觀其辟丸也。趙盾入諫，不聽。出亡，至於郊，趙穿弒公，而後反趙盾。史狐書賊曰：「趙盾弒公。」盾曰：「天乎！天乎！予無罪。孰為盾而忍弒其君者乎？」史狐曰：「子為正卿，入諫不聽。出亡不遠，君弒，反不討賊，則志同。志同則書重，非子而誰？故書之曰『晉趙盾弒其君夷皋』者，過在下也。」曰：於盾也，見忠臣之至；於許世子止，見孝子之至。<AlignEnd Key="5459"/>
<AlignBegin Type="Time" Key="5460" RefId="魯宣公二年十月" Term="魯宣公二年十月"/>冬，十月乙亥，天王崩。<AlignEnd Key="5460"/>
</doc_content>
</document>
<document filename="ChunQiuGuLiangZhuan_00117">
<corpus>春秋穀梁傳</corpus>
<title>魯宣公三年</title>
<doc_content>
<AlignBegin Type="Time" Key="5461" RefId="魯宣公三年正月" Term="魯宣公三年正月"/>三年春，王正月，郊牛之口傷。之口，緩辭也，傷自牛作也。<AlignEnd Key="5461"/>
<AlignBegin Type="Time" Key="5462" RefId="魯宣公三年正月" Term="魯宣公三年正月"/>改卜牛，牛死，乃不郊。事之變也。乃者，亡乎人之辭也。<AlignEnd Key="5462"/>
<AlignBegin Type="Time" Key="5463" RefId="魯宣公三年正月" Term="魯宣公三年正月"/>猶三望。<AlignEnd Key="5463"/>
<AlignBegin Type="Time" Key="5464" RefId="魯宣公三年正月" Term="魯宣公三年正月"/>葬匡王。<AlignEnd Key="5464"/>
<AlignBegin Type="Time" Key="5465" RefId="魯宣公三年正月" Term="魯宣公三年正月"/>楚子伐陸渾戎。<AlignEnd Key="5465"/>
<AlignBegin Type="Time" Key="5466" RefId="魯宣公三年四月" Term="魯宣公三年四月"/>夏，楚人侵鄭。<AlignEnd Key="5466"/>
<AlignBegin Type="Time" Key="5467" RefId="魯宣公三年七月" Term="魯宣公三年七月"/>秋，赤狄侵齊。<AlignEnd Key="5467"/>
<AlignBegin Type="Time" Key="5468" RefId="魯宣公三年七月" Term="魯宣公三年七月"/>宋師圍曹。<AlignEnd Key="5468"/>
<AlignBegin Type="Time" Key="5469" RefId="魯宣公三年十月" Term="魯宣公三年十月"/>冬，十月丙戌，鄭伯蘭卒。<AlignEnd Key="5469"/>
<AlignBegin Type="Time" Key="5470" RefId="魯宣公三年十月" Term="魯宣公三年十月"/>葬鄭穆公。<AlignEnd Key="5470"/>
</doc_content>
</document>
<document filename="ChunQiuGuLiangZhuan_00118">
<corpus>春秋穀梁傳</corpus>
<title>魯宣公四年</title>
<doc_content>
<AlignBegin Type="Time" Key="5471" RefId="魯宣公四年正月" Term="魯宣公四年正月"/>四年春，王正月，公及齊侯平莒及郯，莒人不肯。及者，內為志焉爾。平者，成也。不肯者，可以肯也。<AlignEnd Key="5471"/>
<AlignBegin Type="Time" Key="5472" RefId="魯宣公四年正月" Term="魯宣公四年正月"/>公伐莒取向。伐猶可，取向甚矣，莒人辭不受治也。伐莒，義兵也；取向，非也，乘義而為利也。<AlignEnd Key="5472"/>
<AlignBegin Type="Time" Key="5473" RefId="魯宣公四年正月" Term="魯宣公四年正月"/>秦伯稻卒。<AlignEnd Key="5473"/>
<AlignBegin Type="Time" Key="5474" RefId="魯宣公四年六月" Term="魯宣公四年六月"/>夏，六月乙酉，鄭公子歸生弒其君夷。<AlignEnd Key="5474"/>
<AlignBegin Type="Time" Key="5475" RefId="魯宣公四年六月" Term="魯宣公四年六月"/>赤狄侵齊。<AlignEnd Key="5475"/>
<AlignBegin Type="Time" Key="5476" RefId="魯宣公四年七月" Term="魯宣公四年七月"/>秋，公如齊，公至自齊。<AlignEnd Key="5476"/>
<AlignBegin Type="Time" Key="5477" RefId="魯宣公四年十月" Term="魯宣公四年十月"/>冬，楚子伐鄭。<AlignEnd Key="5477"/>
</doc_content>
</document>
<document filename="ChunQiuGuLiangZhuan_00119">
<corpus>春秋穀梁傳</corpus>
<title>魯宣公五年</title>
<doc_content>
<AlignBegin Type="Time" Key="5478" RefId="魯宣公五年正月" Term="魯宣公五年正月"/>五年春，公如齊。<AlignEnd Key="5478"/>
<AlignBegin Type="Time" Key="5479" RefId="魯宣公五年四月" Term="魯宣公五年四月"/>夏，公至自齊。<AlignEnd Key="5479"/>
<AlignBegin Type="Time" Key="5480" RefId="魯宣公五年九月" Term="魯宣公五年九月"/>秋，九月，齊高固來逆子叔姬。諸侯之嫁子於大夫，主大夫以與之。來者，接內也；不正其接內，故不與夫婦之稱也。<AlignEnd Key="5480"/>
<AlignBegin Type="Time" Key="5481" RefId="魯宣公五年九月" Term="魯宣公五年九月"/>叔孫得臣卒。<AlignEnd Key="5481"/>
<AlignBegin Type="Time" Key="5482" RefId="魯宣公五年十月" Term="魯宣公五年十月"/>冬，齊高固及子叔姬來。及者，及吾子叔姬也。為使來者，不使得歸之意也。<AlignEnd Key="5482"/>
<AlignBegin Type="Time" Key="5483" RefId="魯宣公五年十月" Term="魯宣公五年十月"/>楚人伐鄭。<AlignEnd Key="5483"/>
</doc_content>
</document>
<document filename="ChunQiuGuLiangZhuan_00120">
<corpus>春秋穀梁傳</corpus>
<title>魯宣公六年</title>
<doc_content>
<AlignBegin Type="Time" Key="5484" RefId="魯宣公六年正月" Term="魯宣公六年正月"/>六年春，晉趙盾、衛孫免侵陳。此帥師也，其不言帥師，何也？不正其敗前事，故不與帥師也。<AlignEnd Key="5484"/>
<AlignBegin Type="Time" Key="5485" RefId="魯宣公六年四月" Term="魯宣公六年四月"/>夏，四月。<AlignEnd Key="5485"/>
<AlignBegin Type="Time" Key="5486" RefId="魯宣公六年八月" Term="魯宣公六年八月"/>秋，八月，螽。<AlignEnd Key="5486"/>
<AlignBegin Type="Time" Key="5487" RefId="魯宣公六年十月" Term="魯宣公六年十月"/>冬，十月。<AlignEnd Key="5487"/>
</doc_content>
</document>
<document filename="ChunQiuGuLiangZhuan_00121">
<corpus>春秋穀梁傳</corpus>
<title>魯宣公七年</title>
<doc_content>
<AlignBegin Type="Time" Key="5488" RefId="魯宣公七年正月" Term="魯宣公七年正月"/>七年春，衛侯使孫良夫來盟。來盟，前定也。不言及者，以國與之。不言其人，亦以國與之。不日，前定之盟不日。<AlignEnd Key="5488"/>
<AlignBegin Type="Time" Key="5489" RefId="魯宣公七年四月" Term="魯宣公七年四月"/>夏，公會齊侯伐萊。<AlignEnd Key="5489"/>
<AlignBegin Type="Time" Key="5490" RefId="魯宣公七年七月" Term="魯宣公七年七月"/>秋，公至自伐萊。<AlignEnd Key="5490"/>
<AlignBegin Type="Time" Key="5491" RefId="魯宣公七年七月" Term="魯宣公七年七月"/>大旱。<AlignEnd Key="5491"/>
<AlignBegin Type="Time" Key="5492" RefId="魯宣公七年十月" Term="魯宣公七年十月"/>冬，公會晉侯、宋公、衛侯、鄭伯、曹伯于黑壤。<AlignEnd Key="5492"/>
</doc_content>
</document>
<document filename="ChunQiuGuLiangZhuan_00122">
<corpus>春秋穀梁傳</corpus>
<title>魯宣公八年</title>
<doc_content>
<AlignBegin Type="Time" Key="5493" RefId="魯宣公八年正月" Term="魯宣公八年正月"/>八年春，公至自會。<AlignEnd Key="5493"/>
<AlignBegin Type="Time" Key="5494" RefId="魯宣公八年六月" Term="魯宣公八年六月"/>夏，六月，公子遂如齊，至黃乃復。乃者，亡乎人之辭也。復者，事畢也，不專公命也。<AlignEnd Key="5494"/>
<AlignBegin Type="Time" Key="5495" RefId="魯宣公八年六月" Term="魯宣公八年六月"/>辛巳，有事于太廟。<AlignEnd Key="5495"/>
<AlignBegin Type="Time" Key="5496" RefId="魯宣公八年六月" Term="魯宣公八年六月"/>仲遂卒于垂。為若反命而後卒也。此公子也，其曰仲，何也？疏之也。何為疏之也？是不卒者也。不疏，則無用見其不卒也，則其卒之，何也？以譏乎宣也。其譏乎宣，何也？聞大夫之喪，則去樂卒事。<AlignEnd Key="5496"/>
<AlignBegin Type="Time" Key="5497" RefId="魯宣公八年六月" Term="魯宣公八年六月"/>壬午，猶繹。猶者，可以已之辭也。繹者，祭之旦日之享賓也。<AlignEnd Key="5497"/>
<AlignBegin Type="Time" Key="5498" RefId="魯宣公八年六月" Term="魯宣公八年六月"/>萬入去龠。以其為之變，譏之也。<AlignEnd Key="5498"/>
<AlignBegin Type="Time" Key="5499" RefId="魯宣公八年六月" Term="魯宣公八年六月"/>戊子，夫人熊氏薨。<AlignEnd Key="5499"/>
<AlignBegin Type="Time" Key="5500" RefId="魯宣公八年六月" Term="魯宣公八年六月"/>晉師、白狄伐秦。<AlignEnd Key="5500"/>
<AlignBegin Type="Time" Key="5501" RefId="魯宣公八年六月" Term="魯宣公八年六月"/>楚人滅舒鄝。<AlignEnd Key="5501"/>
<AlignBegin Type="Time" Key="5502" RefId="魯宣公八年七月" Term="魯宣公八年七月"/>秋，七月甲子，日有食之，既。<AlignEnd Key="5502"/>
<AlignBegin Type="Time" Key="5503" RefId="魯宣公八年十月" Term="魯宣公八年十月"/>冬，十月己丑，葬我小君頃熊。雨不克葬。葬既有日，不為雨止，禮也。雨不克葬，喪不以制也。<AlignEnd Key="5503"/>
<AlignBegin Type="Time" Key="5504" RefId="魯宣公八年十月" Term="魯宣公八年十月"/>庚寅，日中而克葬。而，緩辭也，足乎日之辭也。<AlignEnd Key="5504"/>
<AlignBegin Type="Time" Key="5505" RefId="魯宣公八年十月" Term="魯宣公八年十月"/>城平陽。<AlignEnd Key="5505"/>
<AlignBegin Type="Time" Key="5506" RefId="魯宣公八年十月" Term="魯宣公八年十月"/>楚師伐陳。<AlignEnd Key="5506"/>
</doc_content>
</document>
<document filename="ChunQiuGuLiangZhuan_00123">
<corpus>春秋穀梁傳</corpus>
<title>魯宣公九年</title>
<doc_content>
<AlignBegin Type="Time" Key="5507" RefId="魯宣公九年正月" Term="魯宣公九年正月"/>九年春，王正月，公如齊。公至自齊。<AlignEnd Key="5507"/>
<AlignBegin Type="Time" Key="5508" RefId="魯宣公九年四月" Term="魯宣公九年四月"/>夏，仲孫蔑如京師。<AlignEnd Key="5508"/>
<AlignBegin Type="Time" Key="5509" RefId="魯宣公九年四月" Term="魯宣公九年四月"/>齊侯伐萊。<AlignEnd Key="5509"/>
<AlignBegin Type="Time" Key="5510" RefId="魯宣公九年七月" Term="魯宣公九年七月"/>秋，取根牟。<AlignEnd Key="5510"/>
<AlignBegin Type="Time" Key="5511" RefId="魯宣公九年八月" Term="魯宣公九年八月"/>八月，滕子卒。<AlignEnd Key="5511"/>
<AlignBegin Type="Time" Key="5512" RefId="魯宣公九年九月" Term="魯宣公九年九月"/>九月，晉侯、宋公、衛侯、鄭伯、曹伯會于扈。<AlignEnd Key="5512"/>
<AlignBegin Type="Time" Key="5513" RefId="魯宣公九年九月" Term="魯宣公九年九月"/>晉荀林父帥師伐陳。<AlignEnd Key="5513"/>
<AlignBegin Type="Time" Key="5514" RefId="魯宣公九年九月" Term="魯宣公九年九月"/>辛酉，晉侯黑臀卒于扈。其地於外也，其日未逾竟也。<AlignEnd Key="5514"/>
<AlignBegin Type="Time" Key="5515" RefId="魯宣公九年十月" Term="魯宣公九年十月"/>冬，十月癸酉，衛侯鄭卒。宋人圍滕。楚子伐鄭。晉郤缺帥師救鄭。<AlignEnd Key="5515"/>
<AlignBegin Type="Time" Key="5516" RefId="魯宣公九年十月" Term="魯宣公九年十月"/>陳殺其大夫泄冶。稱國以殺其大夫，殺無罪也。泄冶之無罪如何？陳靈公通于夏徵舒之家，公孫寧、儀行父，亦通其家。或衣其衣，或衷其襦，以相戲於朝。泄冶聞之，入諫曰：「使國人聞之則猶可，使仁人聞之則不可。」君愧於泄冶，不能用其言而殺之。<AlignEnd Key="5516"/>
</doc_content>
</document>
<document filename="ChunQiuGuLiangZhuan_00124">
<corpus>春秋穀梁傳</corpus>
<title>魯宣公十年</title>
<doc_content>
<AlignBegin Type="Time" Key="5517" RefId="魯宣公十年正月" Term="魯宣公十年正月"/>十年春，公如齊。公至自齊。齊人歸我濟西田。公娶齊，齊由以為兄弟，反之，不言來。公如齊，受之也。<AlignEnd Key="5517"/>
<AlignBegin Type="Time" Key="5518" RefId="魯宣公十年四月" Term="魯宣公十年四月"/>夏，四月丙辰，日有食之。<AlignEnd Key="5518"/>
<AlignBegin Type="Time" Key="5519" RefId="魯宣公十年四月" Term="魯宣公十年四月"/>己巳，齊侯元卒。<AlignEnd Key="5519"/>
<AlignBegin Type="Time" Key="5520" RefId="魯宣公十年四月" Term="魯宣公十年四月"/>齊崔氏出奔衛。氏者，舉族而出之之辭也。<AlignEnd Key="5520"/>
<AlignBegin Type="Time" Key="5521" RefId="魯宣公十年五月" Term="魯宣公十年五月"/>公如齊。五月，公至自齊。<AlignEnd Key="5521"/>
<AlignBegin Type="Time" Key="5522" RefId="魯宣公十年四月" Term="魯宣公十年四月"/>癸巳，陳夏徵舒弒其君平國。<AlignEnd Key="5522"/>
<AlignBegin Type="Time" Key="5523" RefId="魯宣公十年六月" Term="魯宣公十年六月"/>六月，宋師伐滕。<AlignEnd Key="5523"/>
<AlignBegin Type="Time" Key="5524" RefId="魯宣公十年六月" Term="魯宣公十年六月"/>公孫歸父如齊，葬齊惠公。<AlignEnd Key="5524"/>
<AlignBegin Type="Time" Key="5525" RefId="魯宣公十年六月" Term="魯宣公十年六月"/>晉人、宋人、衛人、曹人伐鄭。<AlignEnd Key="5525"/>
<AlignBegin Type="Time" Key="5526" RefId="魯宣公十年七月" Term="魯宣公十年七月"/>秋，天王使王季子來聘。其曰王季，王子也。其曰子，尊之也。聘，問也。<AlignEnd Key="5526"/>
<AlignBegin Type="Time" Key="5527" RefId="魯宣公十年七月" Term="魯宣公十年七月"/>公孫歸父帥師伐邾，取繹。<AlignEnd Key="5527"/>
<AlignBegin Type="Time" Key="5528" RefId="魯宣公十年七月" Term="魯宣公十年七月"/>大水。<AlignEnd Key="5528"/>
<AlignBegin Type="Time" Key="5529" RefId="魯宣公十年七月" Term="魯宣公十年七月"/>季孫行父如齊。<AlignEnd Key="5529"/>
<AlignBegin Type="Time" Key="5530" RefId="魯宣公十年十月" Term="魯宣公十年十月"/>冬，公孫歸父如齊。<AlignEnd Key="5530"/>
<AlignBegin Type="Time" Key="5531" RefId="魯宣公十年十月" Term="魯宣公十年十月"/>齊侯使國佐來聘。<AlignEnd Key="5531"/>
<AlignBegin Type="Time" Key="5532" RefId="魯宣公十年十月" Term="魯宣公十年十月"/>饑。<AlignEnd Key="5532"/>
<AlignBegin Type="Time" Key="5533" RefId="魯宣公十年十月" Term="魯宣公十年十月"/>楚子伐鄭。<AlignEnd Key="5533"/>
</doc_content>
</document>
<document filename="ChunQiuGuLiangZhuan_00125">
<corpus>春秋穀梁傳</corpus>
<title>魯宣公十一年</title>
<doc_content>
<AlignBegin Type="Time" Key="5534" RefId="魯宣公十一年正月" Term="魯宣公十一年正月"/>十有一年春，王正月。<AlignEnd Key="5534"/>
<AlignBegin Type="Time" Key="5535" RefId="魯宣公十一年四月" Term="魯宣公十一年四月"/>夏，楚子、陳侯、鄭伯盟于夷陵。<AlignEnd Key="5535"/>
<AlignBegin Type="Time" Key="5536" RefId="魯宣公十一年四月" Term="魯宣公十一年四月"/>公孫歸父會齊人伐莒。<AlignEnd Key="5536"/>
<AlignBegin Type="Time" Key="5537" RefId="魯宣公十一年七月" Term="魯宣公十一年七月"/>秋，晉侯會狄于櫕函。不言及，外狄。<AlignEnd Key="5537"/>
<AlignBegin Type="Time" Key="5538" RefId="魯宣公十一年十月" Term="魯宣公十一年十月"/>冬，十月，楚人殺陳夏徵舒。此入而殺也，其不言入，何也？外徵舒於陳也。其外徵舒於陳，何也？明楚之討有罪也。<AlignEnd Key="5538"/>
<AlignBegin Type="Time" Key="5539" RefId="魯宣公十一年十月" Term="魯宣公十一年十月"/>丁亥，楚子入陳。入者，內弗受也。日入，惡入者也。何用弗受也？不使夷狄為中國也。<AlignEnd Key="5539"/>
<AlignBegin Type="Time" Key="5540" RefId="魯宣公十一年十月" Term="魯宣公十一年十月"/>納公孫寧、儀行父于陳。納者，內弗受也。輔人之不能民而討，猶可；入人之國，制人之上下，使不得其君臣之道，不可。<AlignEnd Key="5540"/>
</doc_content>
</document>
<document filename="ChunQiuGuLiangZhuan_00126">
<corpus>春秋穀梁傳</corpus>
<title>魯宣公十二年</title>
<doc_content>
<AlignBegin Type="Time" Key="5541" RefId="魯宣公十二年正月" Term="魯宣公十二年正月"/>十有二年春，葬陳靈公。<AlignEnd Key="5541"/>
<AlignBegin Type="Time" Key="5542" RefId="魯宣公十二年正月" Term="魯宣公十二年正月"/>楚子圍鄭。<AlignEnd Key="5542"/>
<AlignBegin Type="Time" Key="5543" RefId="魯宣公十二年六月" Term="魯宣公十二年六月"/>夏，六月乙卯，晉荀林父帥師，及楚子戰于邲。晉師敗績。 績，功也；功，事也。日，其事敗也。<AlignEnd Key="5543"/>
<AlignBegin Type="Time" Key="5544" RefId="魯宣公十二年七月" Term="魯宣公十二年七月"/>秋，七月。<AlignEnd Key="5544"/>
<AlignBegin Type="Time" Key="5545" RefId="魯宣公十二年十二月" Term="魯宣公十二年十二月"/>冬，十有二月，戊寅，楚子滅蕭。<AlignEnd Key="5545"/>
<AlignBegin Type="Time" Key="5546" RefId="魯宣公十二年十二月" Term="魯宣公十二年十二月"/>晉人、宋人、衛人、曹人同盟于清丘。<AlignEnd Key="5546"/>
<AlignBegin Type="Time" Key="5547" RefId="魯宣公十二年十二月" Term="魯宣公十二年十二月"/>宋師伐陳。<AlignEnd Key="5547"/>
<AlignBegin Type="Time" Key="5548" RefId="魯宣公十二年十二月" Term="魯宣公十二年十二月"/>（經十二·八）衛人救陳。<AlignEnd Key="5548"/>
</doc_content>
</document>
<document filename="ChunQiuGuLiangZhuan_00127">
<corpus>春秋穀梁傳</corpus>
<title>魯宣公十三年</title>
<doc_content>
<AlignBegin Type="Time" Key="5549" RefId="魯宣公十三年正月" Term="魯宣公十三年正月"/>十有三年春，齊師伐莒。<AlignEnd Key="5549"/>
<AlignBegin Type="Time" Key="5550" RefId="魯宣公十三年四月" Term="魯宣公十三年四月"/>夏，楚子伐宋。<AlignEnd Key="5550"/>
<AlignBegin Type="Time" Key="5551" RefId="魯宣公十三年七月" Term="魯宣公十三年七月"/>秋，螽。<AlignEnd Key="5551"/>
<AlignBegin Type="Time" Key="5552" RefId="魯宣公十三年十月" Term="魯宣公十三年十月"/>冬，晉殺其大夫先穀。<AlignEnd Key="5552"/>
</doc_content>
</document>
<document filename="ChunQiuGuLiangZhuan_00128">
<corpus>春秋穀梁傳</corpus>
<title>魯宣公十四年</title>
<doc_content>
<AlignBegin Type="Time" Key="5553" RefId="魯宣公十四年正月" Term="魯宣公十四年正月"/>十有四年春，衛殺其大夫孔達。<AlignEnd Key="5553"/>
<AlignBegin Type="Time" Key="5554" RefId="魯宣公十四年五月" Term="魯宣公十四年五月"/>夏，五月壬申，曹伯壽卒。<AlignEnd Key="5554"/>
<AlignBegin Type="Time" Key="5555" RefId="魯宣公十四年五月" Term="魯宣公十四年五月"/>晉侯伐鄭。<AlignEnd Key="5555"/>
<AlignBegin Type="Time" Key="5556" RefId="魯宣公十四年九月" Term="魯宣公十四年九月"/>秋，九月，楚子圍宋。<AlignEnd Key="5556"/>
<AlignBegin Type="Time" Key="5557" RefId="魯宣公十四年九月" Term="魯宣公十四年九月"/>葬曹文公。<AlignEnd Key="5557"/>
<AlignBegin Type="Time" Key="5558" RefId="魯宣公十四年十月" Term="魯宣公十四年十月"/>冬，公孫歸父會齊侯于穀。<AlignEnd Key="5558"/>
</doc_content>
</document>
<document filename="ChunQiuGuLiangZhuan_00129">
<corpus>春秋穀梁傳</corpus>
<title>魯宣公十五年</title>
<doc_content>
<AlignBegin Type="Time" Key="5559" RefId="魯宣公十五年正月" Term="魯宣公十五年正月"/>十有五年春，公孫歸父會楚子于宋。<AlignEnd Key="5559"/>
<AlignBegin Type="Time" Key="5560" RefId="魯宣公十五年五月" Term="魯宣公十五年五月"/>夏，五月，宋人及楚人平。平者，成也，善其量力而反義也。人者，眾辭也。平稱眾，上下欲之也。外平不道，以吾人之存焉道之也。<AlignEnd Key="5560"/>
<AlignBegin Type="Time" Key="5561" RefId="魯宣公十五年六月" Term="魯宣公十五年六月"/>六月，癸卯，晉師滅赤狄潞氏，以潞子嬰兒歸。滅國有三術：中國謹日，卑國月，夷狄不日。其日潞子嬰兒，賢也。<AlignEnd Key="5561"/>
<AlignBegin Type="Time" Key="5562" RefId="魯宣公十五年六月" Term="魯宣公十五年六月"/>秦人伐晉。<AlignEnd Key="5562"/>
<AlignBegin Type="Time" Key="5563" RefId="魯宣公十五年六月" Term="魯宣公十五年六月"/>王札子殺召伯、毛伯。王札子者，當上之辭也。殺召伯、毛伯，不言其，何也？兩下相殺也。兩下相殺，不志乎《春秋》，此其志，何也？矯王命以殺之，非忿怒相殺也，故曰：以王命殺也。以王命殺，則何志焉？為天下主者，天也；繼天者，君也；君之所存者，命也。為人臣而侵其君之命而用之，是不臣也；為人君而失其命，是不君也。君不君，臣不臣，此天下所以傾也。<AlignEnd Key="5563"/>
<AlignBegin Type="Time" Key="5564" RefId="魯宣公十五年七月" Term="魯宣公十五年七月"/>秋，螽。<AlignEnd Key="5564"/>
<AlignBegin Type="Time" Key="5565" RefId="魯宣公十五年七月" Term="魯宣公十五年七月"/>仲孫蔑會齊高固于無婁。<AlignEnd Key="5565"/>
<AlignBegin Type="Time" Key="5566" RefId="魯宣公十五年七月" Term="魯宣公十五年七月"/>初稅畝。初者，始也。古者什一，藉而不稅。初稅畝，非正也。古者三百步為里，名曰井田。井田者，九百畝，公田居一。私田稼不善，則非吏；公田稼不善，則非民。初稅畝者，非公之去公田，而履畝十取一也，以公之與民為已悉矣！古者公田為居，井灶蔥韭盡取焉。<AlignEnd Key="5566"/>
<AlignBegin Type="Time" Key="5567" RefId="魯宣公十五年十月" Term="魯宣公十五年十月"/>冬，蝝生。蝝，非災也。其曰蝝，非稅畝之災也。<AlignEnd Key="5567"/>
<AlignBegin Type="Time" Key="5568" RefId="魯宣公十五年十月" Term="魯宣公十五年十月"/>饑。<AlignEnd Key="5568"/>
</doc_content>
</document>
<document filename="ChunQiuGuLiangZhuan_00130">
<corpus>春秋穀梁傳</corpus>
<title>魯宣公十六年</title>
<doc_content>
<AlignBegin Type="Time" Key="5569" RefId="魯宣公十六年正月" Term="魯宣公十六年正月"/>十有六年春，王正月，晉人滅赤狄甲氏，及留吁。<AlignEnd Key="5569"/>
<AlignBegin Type="Time" Key="5570" RefId="魯宣公十六年四月" Term="魯宣公十六年四月"/>夏，成周宣榭災。周災，不志也；其曰宣榭，何也？以樂器之所藏目之也。<AlignEnd Key="5570"/>
<AlignBegin Type="Time" Key="5571" RefId="魯宣公十六年七月" Term="魯宣公十六年七月"/>秋，郯伯姬來歸。<AlignEnd Key="5571"/>
<AlignBegin Type="Time" Key="5572" RefId="魯宣公十六年十月" Term="魯宣公十六年十月"/>冬，大有年。五穀大熟，為大有年。<AlignEnd Key="5572"/>
</doc_content>
</document>
<document filename="ChunQiuGuLiangZhuan_00131">
<corpus>春秋穀梁傳</corpus>
<title>魯宣公十七年</title>
<doc_content>
<AlignBegin Type="Time" Key="5573" RefId="魯宣公十七年正月" Term="魯宣公十七年正月"/>十有七年春，王正月庚子，許男錫我卒。<AlignEnd Key="5573"/>
<AlignBegin Type="Time" Key="5574" RefId="魯宣公十七年正月" Term="魯宣公十七年正月"/>丁未，蔡侯申卒。<AlignEnd Key="5574"/>
<AlignBegin Type="Time" Key="5575" RefId="魯宣公十七年四月" Term="魯宣公十七年四月"/>夏，葬許昭公。<AlignEnd Key="5575"/>
<AlignBegin Type="Time" Key="5576" RefId="魯宣公十七年四月" Term="魯宣公十七年四月"/>葬蔡文公。<AlignEnd Key="5576"/>
<AlignBegin Type="Time" Key="5577" RefId="魯宣公十七年六月" Term="魯宣公十七年六月"/>六月癸卯，日有食之。<AlignEnd Key="5577"/>
<AlignBegin Type="Time" Key="5578" RefId="魯宣公十七年六月" Term="魯宣公十七年六月"/>己未，公會晉侯、衛侯、曹伯、邾子，同盟于斷道。同者，有同也，同外楚也。<AlignEnd Key="5578"/>
<AlignBegin Type="Time" Key="5579" RefId="魯宣公十七年七月" Term="魯宣公十七年七月"/>秋，公至自會。<AlignEnd Key="5579"/>
<AlignBegin Type="Time" Key="5580" RefId="魯宣公十七年十一月" Term="魯宣公十七年十一月"/>冬，十有一月壬午，公弟叔肹卒。其曰公弟叔肹，賢之也。其賢之，何也？宣弒而非之也。非之，則胡為不去也？曰：兄弟也，何去而之？與之財，則曰：「我足矣！」織屨而食，終身不食宣公之食。君子以是為通恩也，以取貴乎《春秋》。<AlignEnd Key="5580"/>
</doc_content>
</document>
<document filename="ChunQiuGuLiangZhuan_00132">
<corpus>春秋穀梁傳</corpus>
<title>魯宣公十八年</title>
<doc_content>
<AlignBegin Type="Time" Key="5581" RefId="魯宣公十八年正月" Term="魯宣公十八年正月"/>十有八年春，晉侯、衛世子臧伐齊。<AlignEnd Key="5581"/>
<AlignBegin Type="Time" Key="5582" RefId="魯宣公十八年正月" Term="魯宣公十八年正月"/>公伐杞。<AlignEnd Key="5582"/>
<AlignBegin Type="Time" Key="5583" RefId="魯宣公十八年四月" Term="魯宣公十八年四月"/>夏，四月。<AlignEnd Key="5583"/>
<AlignBegin Type="Time" Key="5584" RefId="魯宣公十八年七月" Term="魯宣公十八年七月"/>秋，七月，邾人戕繒子于繒。戕，猶殘也，棁殺也。<AlignEnd Key="5584"/>
<AlignBegin Type="Time" Key="5585" RefId="魯宣公十八年七月" Term="魯宣公十八年七月"/>甲戌，楚子呂卒。夷狄不卒；卒，少進也。卒而不日；日，少進也。日而不言正；不正，簡之也。<AlignEnd Key="5585"/>
<AlignBegin Type="Time" Key="5586" RefId="魯宣公十八年七月" Term="魯宣公十八年七月"/>公孫歸父如晉。<AlignEnd Key="5586"/>
<AlignBegin Type="Time" Key="5587" RefId="魯宣公十八年十月" Term="魯宣公十八年十月"/>冬，十月壬戌，公薨于路寢。正寢也。<AlignEnd Key="5587"/>
<AlignBegin Type="Time" Key="5588" RefId="魯宣公十八年十月" Term="魯宣公十八年十月"/>歸父還自晉。還者，事未畢也。自晉，事畢也。與人之子，守其父之殯。捐殯而奔其父之使者，是以奔父也。<AlignEnd Key="5588"/>
<AlignBegin Type="Time" Key="5589" RefId="魯宣公十八年十月" Term="魯宣公十八年十月"/>至檉，遂奔齊。遂，繼事也。<AlignEnd Key="5589"/>
</doc_content>
</document>
<document filename="ChunQiuGuLiangZhuan_00133">
<corpus>春秋穀梁傳</corpus>
<title>魯成公元年</title>
<doc_content>
<AlignBegin Type="Time" Key="5590" RefId="魯成公元年正月" Term="魯成公元年正月"/>元年春，王正月，公即位。<AlignEnd Key="5590"/>
<AlignBegin Type="Time" Key="5591" RefId="魯成公元年二月" Term="魯成公元年二月"/>二月辛酉，葬我君宣公。<AlignEnd Key="5591"/>
<AlignBegin Type="Time" Key="5592" RefId="魯成公元年二月" Term="魯成公元年二月"/>無冰。終時無冰則志，此未終時而言無冰，何也？終無冰矣。加之寒之辭也。<AlignEnd Key="5592"/>
<AlignBegin Type="Time" Key="5593" RefId="魯成公元年三月" Term="魯成公元年三月"/>三月，作丘甲。作，為也。丘，為甲也。丘甲，國之事也。丘作甲，非正也。丘作甲之為非正，何也？古者立國家，百官具，農工皆有職以事上。古者有四民：有士民，有商民、有農民、有工民。夫甲，非人人之所能為也。丘作甲，非正也。<AlignEnd Key="5593"/>
<AlignBegin Type="Time" Key="5594" RefId="魯成公元年四月" Term="魯成公元年四月"/>夏，臧孫許及晉侯盟于赤棘。<AlignEnd Key="5594"/>
<AlignBegin Type="Time" Key="5595" RefId="魯成公元年七月" Term="魯成公元年七月"/>秋，王師敗績于貿戎。不言戰，莫之敢敵也。為尊者諱，敵不諱敗；為親者諱，敗不諱敵。尊尊親親之義也。然則孰敗之？晉也。<AlignEnd Key="5595"/>
<AlignBegin Type="Time" Key="5596" RefId="魯成公元年十月" Term="魯成公元年十月"/>冬，十月。季孫行父禿，晉郤克眇，衛孫良夫跛，曹公子手僂，同時而聘於齊。齊使禿者御禿者，使眇者御眇者，使跛者御跛者，使僂者御僂者。蕭同侄子處臺上而笑之；聞於客，客不說而去。相與立胥閭而語，移日不解。齊人有知之者，曰：「齊之患，必自此始矣！」<AlignEnd Key="5596"/>
</doc_content>
</document>
<document filename="ChunQiuGuLiangZhuan_00134">
<corpus>春秋穀梁傳</corpus>
<title>魯成公二年</title>
<doc_content>
<AlignBegin Type="Time" Key="5597" RefId="魯成公二年正月" Term="魯成公二年正月"/>二年春，齊侯伐我北鄙。<AlignEnd Key="5597"/>
<AlignBegin Type="Time" Key="5598" RefId="魯成公二年四月" Term="魯成公二年四月"/>夏，四月丙戌，衛孫良夫帥師，及齊師戰于新筑。衛師敗績。<AlignEnd Key="5598"/>
<AlignBegin Type="Time" Key="5599" RefId="魯成公二年六月" Term="魯成公二年六月"/>六月癸酉，季孫行父、臧孫許、叔孫僑如、公孫嬰齊帥師，會晉郤克、衛孫良夫、曹公子手，及齊侯戰于鞍。齊師敗績。其日，或曰日，其戰也；或曰日，其悉也。曹無大夫，其曰公子，何也？以吾之四大夫在焉，舉其貴者也。<AlignEnd Key="5599"/>
<AlignBegin Type="Time" Key="5600" RefId="魯成公二年七月" Term="魯成公二年七月"/>秋，七月，齊侯使國佐如師。己酉，及國佐盟于爰婁。鞍，去國五百里。爰婁，去國五十里。一戰綿地五百里，焚雍門之茨，侵車東至海。君子聞之曰：「夫甚甚之辭焉。齊有以取之也。」齊之有以取之，何也？敗衛師于新筑，侵我北鄙，敖郤獻子，齊有以取之也。爰婁在師之外，郤克曰：「反魯、衛之侵地，以紀侯之甗來，以蕭同侄子之母為質，使耕者皆東其畝，然後與子盟。」國佐曰：「反魯、衛之侵地，以紀侯之甗來，則諾。以蕭同侄子之母為質，則是齊侯之母也。齊侯之母猶晉君之母也，晉君之母猶齊侯之母也。使耕者盡東其畝，則是終土齊也。不可，請一戰。一戰不克，請再。再不克，請三。三不克，請四。四不克，請五。五不克，舉國而授。」於是而與之盟。<AlignEnd Key="5600"/>
<AlignBegin Type="Time" Key="5601" RefId="魯成公二年八月" Term="魯成公二年八月"/>八月壬午，宋公鮑卒。<AlignEnd Key="5601"/>
<AlignBegin Type="Time" Key="5602" RefId="魯成公二年八月" Term="魯成公二年八月"/>庚寅，衛侯速卒。<AlignEnd Key="5602"/>
<AlignBegin Type="Time" Key="5603" RefId="魯成公二年八月" Term="魯成公二年八月"/>取汶陽田。<AlignEnd Key="5603"/>
<AlignBegin Type="Time" Key="5604" RefId="魯成公二年十月" Term="魯成公二年十月"/>冬，楚師、鄭師侵衛。<AlignEnd Key="5604"/>
<AlignBegin Type="Time" Key="5605" RefId="魯成公二年十一月" Term="魯成公二年十一月"/>十有一月，公會楚公子嬰齊于蜀。楚無大夫，其曰公子，何也？嬰齊，亢也。<AlignEnd Key="5605"/>
<AlignBegin Type="Time" Key="5606" RefId="魯成公二年十一月" Term="魯成公二年十一月"/>丙申，公及楚人、秦人、宋人、陳人、衛人、鄭人、齊人、曹人、邾人、薛人、繒人盟于蜀。楚其稱人，何也？於是而後，公得其所也。會與盟同月，則地會，不地盟。不同月，則地會，地盟。此其地會，地盟，何也？以公得其所，申其事也。今之屈，向之驕也。<AlignEnd Key="5606"/>
</doc_content>
</document>
<document filename="ChunQiuGuLiangZhuan_00135">
<corpus>春秋穀梁傳</corpus>
<title>魯成公三年</title>
<doc_content>
<AlignBegin Type="Time" Key="5607" RefId="魯成公三年正月" Term="魯成公三年正月"/>三年春，王正月，公會晉侯、宋公、衛侯、曹伯伐鄭。<AlignEnd Key="5607"/>
<AlignBegin Type="Time" Key="5608" RefId="魯成公三年正月" Term="魯成公三年正月"/>辛亥，葬衛穆公。<AlignEnd Key="5608"/>
<AlignBegin Type="Time" Key="5609" RefId="魯成公三年二月" Term="魯成公三年二月"/>二月，公至自伐鄭。<AlignEnd Key="5609"/>
<AlignBegin Type="Time" Key="5610" RefId="魯成公三年二月" Term="魯成公三年二月"/>甲子，新宮災，三日哭。新宮者，禰宮也。三日哭，哀也。其哀，禮也。迫近不敢稱禰，恭也。其辭恭且哀，以成公為無譏矣。<AlignEnd Key="5610"/>
<AlignBegin Type="Time" Key="5611" RefId="魯成公三年二月" Term="魯成公三年二月"/>乙亥，葬宋文公。<AlignEnd Key="5611"/>
<AlignBegin Type="Time" Key="5612" RefId="魯成公三年四月" Term="魯成公三年四月"/>夏，公如晉。<AlignEnd Key="5612"/>
<AlignBegin Type="Time" Key="5613" RefId="魯成公三年四月" Term="魯成公三年四月"/>鄭公子去疾帥師伐許。<AlignEnd Key="5613"/>
<AlignBegin Type="Time" Key="5614" RefId="魯成公三年四月" Term="魯成公三年四月"/>公至自晉。<AlignEnd Key="5614"/>
<AlignBegin Type="Time" Key="5615" RefId="魯成公三年七月" Term="魯成公三年七月"/>秋，叔孫僑如帥師圍棘。<AlignEnd Key="5615"/>
<AlignBegin Type="Time" Key="5616" RefId="魯成公三年七月" Term="魯成公三年七月"/>大雩。<AlignEnd Key="5616"/>
<AlignBegin Type="Time" Key="5617" RefId="魯成公三年七月" Term="魯成公三年七月"/>晉郤克、衛孫良夫伐墻咎如。<AlignEnd Key="5617"/>
<AlignBegin Type="Time" Key="5618" RefId="魯成公三年十一月" Term="魯成公三年十一月"/>冬，十有一月，晉侯使荀庚來聘。<AlignEnd Key="5618"/>
<AlignBegin Type="Time" Key="5619" RefId="魯成公三年十一月" Term="魯成公三年十一月"/>衛侯使孫良夫來聘。丙午，及荀庚盟。丁未，及孫良夫盟。其日，公也，來聘而求盟。不言及者，以國與之也。不言其人，亦以國與之也。不言求，兩欲之也。<AlignEnd Key="5619"/>
<AlignBegin Type="Time" Key="5620" RefId="魯成公三年十一月" Term="魯成公三年十一月"/>鄭伐許。<AlignEnd Key="5620"/>
</doc_content>
</document>
<document filename="ChunQiuGuLiangZhuan_00136">
<corpus>春秋穀梁傳</corpus>
<title>魯成公四年</title>
<doc_content>
<AlignBegin Type="Time" Key="5621" RefId="魯成公四年正月" Term="魯成公四年正月"/>四年春，宋公使華元來聘。<AlignEnd Key="5621"/>
<AlignBegin Type="Time" Key="5622" RefId="魯成公四年三月" Term="魯成公四年三月"/>三月壬申，鄭伯堅卒。<AlignEnd Key="5622"/>
<AlignBegin Type="Time" Key="5623" RefId="魯成公四年三月" Term="魯成公四年三月"/>杞伯來朝。<AlignEnd Key="5623"/>
<AlignBegin Type="Time" Key="5624" RefId="魯成公四年四月" Term="魯成公四年四月"/>夏，四月甲寅，臧孫許卒。<AlignEnd Key="5624"/>
<AlignBegin Type="Time" Key="5625" RefId="魯成公四年四月" Term="魯成公四年四月"/>公如晉。<AlignEnd Key="5625"/>
<AlignBegin Type="Time" Key="5626" RefId="魯成公四年四月" Term="魯成公四年四月"/>葬鄭襄公。<AlignEnd Key="5626"/>
<AlignBegin Type="Time" Key="5627" RefId="魯成公四年七月" Term="魯成公四年七月"/>秋，公至自晉。<AlignEnd Key="5627"/>
<AlignBegin Type="Time" Key="5628" RefId="魯成公四年十月" Term="魯成公四年十月"/>冬，城鄆。<AlignEnd Key="5628"/>
<AlignBegin Type="Time" Key="5629" RefId="魯成公四年十月" Term="魯成公四年十月"/>鄭伯伐許。<AlignEnd Key="5629"/>
</doc_content>
</document>
<document filename="ChunQiuGuLiangZhuan_00137">
<corpus>春秋穀梁傳</corpus>
<title>魯成公五年</title>
<doc_content>
<AlignBegin Type="Time" Key="5630" RefId="魯成公五年正月" Term="魯成公五年正月"/>五年春，王正月，杞叔姬來歸。婦人之義，嫁曰歸，反曰來歸。<AlignEnd Key="5630"/>
<AlignBegin Type="Time" Key="5631" RefId="魯成公五年正月" Term="魯成公五年正月"/>仲孫蔑如宋。<AlignEnd Key="5631"/>
<AlignBegin Type="Time" Key="5632" RefId="魯成公五年四月" Term="魯成公五年四月"/>夏，叔孫僑如會晉荀首于穀。<AlignEnd Key="5632"/>
<AlignBegin Type="Time" Key="5633" RefId="魯成公五年四月" Term="魯成公五年四月"/>梁山崩。不日，何也？高者有崩道也。有崩道，則何以書也？曰：梁山崩，壅遏河三日不流，晉君召伯尊而問焉。伯尊來遇輦者，輦者不辟，使車右下而鞭之。輦者曰：「所以鞭我者，其取道遠矣。」伯尊下車而問焉，曰：「子有聞乎？」對曰：「梁山崩，壅遏河三日不流。」伯尊曰：「君為此召我也，為之奈何？」輦者曰：「天有山，天崩之；天有河，天壅之。雖召伯尊如之何？」伯尊由忠問焉。輦者曰：「君親素縞、帥群臣而哭之，既而祠焉，斯流矣。」伯尊至，君問之曰：「梁山崩，壅遏河三日不流，為之奈何？」伯尊曰：「君親素縞、帥群臣而哭之，既而祠焉，斯流矣。」孔子聞之曰：「伯尊其無績乎！攘善也。」<AlignEnd Key="5633"/>
<AlignBegin Type="Time" Key="5634" RefId="魯成公五年七月" Term="魯成公五年七月"/>秋，大水。<AlignEnd Key="5634"/>
<AlignBegin Type="Time" Key="5635" RefId="魯成公五年十一月" Term="魯成公五年十一月"/>冬，十一月己酉，天王崩。<AlignEnd Key="5635"/>
<AlignBegin Type="Time" Key="5636" RefId="魯成公五年十二月" Term="魯成公五年十二月"/>十有二月己丑，公會晉侯、齊侯、宋公、衛侯、鄭伯、曹伯、邾子、杞伯，同盟于蟲牢。<AlignEnd Key="5636"/>
</doc_content>
</document>
<document filename="ChunQiuGuLiangZhuan_00138">
<corpus>春秋穀梁傳</corpus>
<title>魯成公六年</title>
<doc_content>
<AlignBegin Type="Time" Key="5637" RefId="魯成公六年正月" Term="魯成公六年正月"/>六年春，王正月，公至自會。<AlignEnd Key="5637"/>
<AlignBegin Type="Time" Key="5638" RefId="魯成公六年二月" Term="魯成公六年二月"/>二月辛巳，立武宮。立者，不宜立也。<AlignEnd Key="5638"/>
<AlignBegin Type="Time" Key="5639" RefId="魯成公六年二月" Term="魯成公六年二月"/>取鄟。鄟，國也。<AlignEnd Key="5639"/>
<AlignBegin Type="Time" Key="5640" RefId="魯成公六年二月" Term="魯成公六年二月"/>衛孫良夫帥師侵宋。<AlignEnd Key="5640"/>
<AlignBegin Type="Time" Key="5641" RefId="魯成公六年六月" Term="魯成公六年六月"/>夏，六月，邾子來朝。<AlignEnd Key="5641"/>
<AlignBegin Type="Time" Key="5642" RefId="魯成公六年六月" Term="魯成公六年六月"/>公孫嬰齊如晉。<AlignEnd Key="5642"/>
<AlignBegin Type="Time" Key="5643" RefId="魯成公六年六月" Term="魯成公六年六月"/>壬申，鄭伯費卒。<AlignEnd Key="5643"/>
<AlignBegin Type="Time" Key="5644" RefId="魯成公六年七月" Term="魯成公六年七月"/>秋，仲孫蔑、叔孫僑如帥師侵宋。<AlignEnd Key="5644"/>
<AlignBegin Type="Time" Key="5645" RefId="魯成公六年七月" Term="魯成公六年七月"/>楚公子嬰齊帥師伐鄭。<AlignEnd Key="5645"/>
<AlignBegin Type="Time" Key="5646" RefId="魯成公六年十月" Term="魯成公六年十月"/>冬，季孫行父如晉。<AlignEnd Key="5646"/>
<AlignBegin Type="Time" Key="5647" RefId="魯成公六年十月" Term="魯成公六年十月"/>晉欒書帥師救鄭。<AlignEnd Key="5647"/>
</doc_content>
</document>
<document filename="ChunQiuGuLiangZhuan_00139">
<corpus>春秋穀梁傳</corpus>
<title>魯成公七年</title>
<doc_content>
<AlignBegin Type="Time" Key="5648" RefId="魯成公七年正月" Term="魯成公七年正月"/>七年春，王正月，鼷鼠食郊牛角。不言日，急辭也，過有司也。郊牛日，展觓角而知傷，展道盡矣！其所以備災之道不盡也。<AlignEnd Key="5648"/>
<AlignBegin Type="Time" Key="5649" RefId="魯成公七年正月" Term="魯成公七年正月"/>改卜牛，鼷鼠又食其角。又，有繼之辭也。其緩辭也，曰：亡乎人矣！非人之所能也。所以免有司之過也。<AlignEnd Key="5649"/>
<AlignBegin Type="Time" Key="5650" RefId="魯成公七年正月" Term="魯成公七年正月"/>乃免牛。乃者，亡乎人之辭也。免牲者，為之緇衣纁裳，有司玄端，奉送至于南郊。免牛亦然。免牲不曰不郊，免牛亦然。<AlignEnd Key="5650"/>
<AlignBegin Type="Time" Key="5651" RefId="魯成公七年正月" Term="魯成公七年正月"/>吳伐郯。<AlignEnd Key="5651"/>
<AlignBegin Type="Time" Key="5652" RefId="魯成公七年五月" Term="魯成公七年五月"/>夏，五月，曹伯來朝。<AlignEnd Key="5652"/>
<AlignBegin Type="Time" Key="5653" RefId="魯成公七年五月" Term="魯成公七年五月"/>不郊，猶三望。<AlignEnd Key="5653"/>
<AlignBegin Type="Time" Key="5654" RefId="魯成公七年七月" Term="魯成公七年七月"/>秋，楚公子嬰齊帥師伐鄭。<AlignEnd Key="5654"/>
<AlignBegin Type="Time" Key="5655" RefId="魯成公七年七月" Term="魯成公七年七月"/>公會晉侯、齊侯、宋公、衛侯、曹伯、莒子、邾子、杞伯，救鄭。<AlignEnd Key="5655"/>
<AlignBegin Type="Time" Key="5656" RefId="魯成公七年八月" Term="魯成公七年八月"/>八月戊辰，同盟于馬陵。公至自會。<AlignEnd Key="5656"/>
<AlignBegin Type="Time" Key="5657" RefId="魯成公七年八月" Term="魯成公七年八月"/>吳入州來。<AlignEnd Key="5657"/>
<AlignBegin Type="Time" Key="5658" RefId="魯成公七年十月" Term="魯成公七年十月"/>冬，大雩。雩不月而時，非之也。冬無為雩也。<AlignEnd Key="5658"/>
<AlignBegin Type="Time" Key="5659" RefId="魯成公七年十月" Term="魯成公七年十月"/>衛孫林父出奔晉。<AlignEnd Key="5659"/>
</doc_content>
</document>
<document filename="ChunQiuGuLiangZhuan_00140">
<corpus>春秋穀梁傳</corpus>
<title>魯成公八年</title>
<doc_content>
<AlignBegin Type="Time" Key="5660" RefId="魯成公八年正月" Term="魯成公八年正月"/>八年春，晉侯使韓穿來言汶陽之田，歸之于齊。于齊，緩辭也。不使盡我也。<AlignEnd Key="5660"/>
<AlignBegin Type="Time" Key="5661" RefId="魯成公八年正月" Term="魯成公八年正月"/>晉欒書帥師侵蔡。<AlignEnd Key="5661"/>
<AlignBegin Type="Time" Key="5662" RefId="魯成公八年正月" Term="魯成公八年正月"/>公孫嬰齊如莒。<AlignEnd Key="5662"/>
<AlignBegin Type="Time" Key="5663" RefId="魯成公八年正月" Term="魯成公八年正月"/>宋公使華元來聘。<AlignEnd Key="5663"/>
<AlignBegin Type="Time" Key="5664" RefId="魯成公八年四月" Term="魯成公八年四月"/>夏，宋公使公孫壽來納幣。<AlignEnd Key="5664"/>
<AlignBegin Type="Time" Key="5665" RefId="魯成公八年四月" Term="魯成公八年四月"/>晉殺其大夫趙同趙括。<AlignEnd Key="5665"/>
<AlignBegin Type="Time" Key="5666" RefId="魯成公八年七月" Term="魯成公八年七月"/>秋，七月，天子使召伯來錫公命。禮有受命，無來錫命，錫命非正也。曰「天子」，何也？曰：見一稱也。<AlignEnd Key="5666"/>
<AlignBegin Type="Time" Key="5667" RefId="魯成公八年十月" Term="魯成公八年十月"/>冬，十月癸卯，杞叔姬卒。<AlignEnd Key="5667"/>
<AlignBegin Type="Time" Key="5668" RefId="魯成公八年十月" Term="魯成公八年十月"/>晉侯使士燮來聘。<AlignEnd Key="5668"/>
<AlignBegin Type="Time" Key="5669" RefId="魯成公八年十月" Term="魯成公八年十月"/>叔孫僑如會晉士燮、齊人、邾人伐郯。<AlignEnd Key="5669"/>
<AlignBegin Type="Time" Key="5670" RefId="魯成公八年十月" Term="魯成公八年十月"/>衛人來媵。媵，淺事也，不志；此其志，何也？以伯姬之不得其所，故盡其事也。<AlignEnd Key="5670"/>
</doc_content>
</document>
<document filename="ChunQiuGuLiangZhuan_00141">
<corpus>春秋穀梁傳</corpus>
<title>魯成公九年</title>
<doc_content>
<AlignBegin Type="Time" Key="5671" RefId="魯成公九年正月" Term="魯成公九年正月"/>九年春，王正月，杞伯來逆叔姬之喪以歸。傳曰：夫無逆出妻之喪而為之也。<AlignEnd Key="5671"/>
<AlignBegin Type="Time" Key="5672" RefId="魯成公九年正月" Term="魯成公九年正月"/>公會晉侯、齊侯、宋公、衛侯、鄭伯、曹伯、莒子、杞伯，同盟于蒲。公至自會。<AlignEnd Key="5672"/>
<AlignBegin Type="Time" Key="5673" RefId="魯成公九年二月" Term="魯成公九年二月"/>二月，伯姬歸于宋。<AlignEnd Key="5673"/>
<AlignBegin Type="Time" Key="5674" RefId="魯成公九年四月" Term="魯成公九年四月"/>夏，季孫行父如宋致女。致者，不致者也。婦人在家制於父，既嫁制於夫。如宋致女，是以我盡之也。不正，故不與內稱也。逆者微，故致女。詳其事，賢伯姬也。<AlignEnd Key="5674"/>
<AlignBegin Type="Time" Key="5675" RefId="魯成公九年四月" Term="魯成公九年四月"/>晉人來媵。媵，淺事也，不志；此其志，何也？以伯姬之不得其所，故盡其事也。<AlignEnd Key="5675"/>
<AlignBegin Type="Time" Key="5676" RefId="魯成公九年七月" Term="魯成公九年七月"/>秋，七月丙子，齊侯無野卒。<AlignEnd Key="5676"/>
<AlignBegin Type="Time" Key="5677" RefId="魯成公九年七月" Term="魯成公九年七月"/>晉人執鄭伯。<AlignEnd Key="5677"/>
<AlignBegin Type="Time" Key="5678" RefId="魯成公九年七月" Term="魯成公九年七月"/>晉欒書帥師伐鄭。不言戰，以鄭伯也。為尊者諱恥，為賢者諱過，為親者諱疾。<AlignEnd Key="5678"/>
<AlignBegin Type="Time" Key="5679" RefId="魯成公九年十一月" Term="魯成公九年十一月"/>冬，十有一月，葬齊頃公。<AlignEnd Key="5679"/>
<AlignBegin Type="Time" Key="5680" RefId="魯成公九年十一月" Term="魯成公九年十一月"/>楚公子嬰齊帥師伐莒。<AlignEnd Key="5680"/>
<AlignBegin Type="Time" Key="5681" RefId="魯成公九年十一月" Term="魯成公九年十一月"/>庚申，莒潰。其日，莒雖夷狄，猶中國也。大夫潰莒而之楚，是以知其上為事也。惡之，故謹而日之也。<AlignEnd Key="5681"/>
<AlignBegin Type="Time" Key="5682" RefId="魯成公九年十一月" Term="魯成公九年十一月"/>楚人入鄆。<AlignEnd Key="5682"/>
<AlignBegin Type="Time" Key="5683" RefId="魯成公九年十一月" Term="魯成公九年十一月"/>秦人、白狄伐晉鄭人圍許。<AlignEnd Key="5683"/>
<AlignBegin Type="Time" Key="5684" RefId="魯成公九年十一月" Term="魯成公九年十一月"/>城中城。城中城者，非外民也。<AlignEnd Key="5684"/>
</doc_content>
</document>
<document filename="ChunQiuGuLiangZhuan_00142">
<corpus>春秋穀梁傳</corpus>
<title>魯成公十年</title>
<doc_content>
<AlignBegin Type="Time" Key="5685" RefId="魯成公十年正月" Term="魯成公十年正月"/>十年春，衛侯之弟黑背帥師侵鄭。<AlignEnd Key="5685"/>
<AlignBegin Type="Time" Key="5686" RefId="魯成公十年四月" Term="魯成公十年四月"/>夏，四月，五卜郊不從，乃不郊。「夏，四月」，不時也。五卜，強也。乃者，亡乎人之辭也。<AlignEnd Key="5686"/>
<AlignBegin Type="Time" Key="5687" RefId="魯成公十年五月" Term="魯成公十年五月"/>五月，公會晉侯、齊侯、宋公、衛侯、曹伯伐鄭。<AlignEnd Key="5687"/>
<AlignBegin Type="Time" Key="5688" RefId="魯成公十年五月" Term="魯成公十年五月"/>齊人來媵。<AlignEnd Key="5688"/>
<AlignBegin Type="Time" Key="5689" RefId="魯成公十年五月" Term="魯成公十年五月"/>丙午，晉侯獳卒。<AlignEnd Key="5689"/>
<AlignBegin Type="Time" Key="5690" RefId="魯成公十年七月" Term="魯成公十年七月"/>秋，七月，公如晉。<AlignEnd Key="5690"/>
<AlignBegin Type="Time" Key="5691" RefId="魯成公十年十月" Term="魯成公十年十月"/>冬，十月。<AlignEnd Key="5691"/>
</doc_content>
</document>
<document filename="ChunQiuGuLiangZhuan_00143">
<corpus>春秋穀梁傳</corpus>
<title>魯成公十一年</title>
<doc_content>
<AlignBegin Type="Time" Key="5692" RefId="魯成公十一年三月" Term="魯成公十一年三月"/>十有一年春，王三月，公至自晉。<AlignEnd Key="5692"/>
<AlignBegin Type="Time" Key="5693" RefId="魯成公十一年三月" Term="魯成公十一年三月"/>晉侯使郤犨來聘。己丑，及郤犨盟。<AlignEnd Key="5693"/>
<AlignBegin Type="Time" Key="5694" RefId="魯成公十一年四月" Term="魯成公十一年四月"/>夏，季孫行父如晉。<AlignEnd Key="5694"/>
<AlignBegin Type="Time" Key="5695" RefId="魯成公十一年七月" Term="魯成公十一年七月"/>秋，叔孫僑如如齊。<AlignEnd Key="5695"/>
<AlignBegin Type="Time" Key="5696" RefId="魯成公十一年十月" Term="魯成公十一年十月"/>冬，十月。<AlignEnd Key="5696"/>
</doc_content>
</document>
<document filename="ChunQiuGuLiangZhuan_00144">
<corpus>春秋穀梁傳</corpus>
<title>魯成公十二年</title>
<doc_content>
<AlignBegin Type="Time" Key="5697" RefId="魯成公十二年正月" Term="魯成公十二年正月"/>十有二年春，周公出奔晉。周有入無出，其曰出，上下一見之也。言其上下之道，無以存也。上雖失之，下孰敢有之？今上下皆失之矣！<AlignEnd Key="5697"/>
<AlignBegin Type="Time" Key="5698" RefId="魯成公十二年四月" Term="魯成公十二年四月"/>夏，公會晉侯、衛侯于瑣澤。<AlignEnd Key="5698"/>
<AlignBegin Type="Time" Key="5699" RefId="魯成公十二年七月" Term="魯成公十二年七月"/>秋，晉人敗狄于交剛。中國與夷狄不言戰，皆曰敗之，夷狄不日。<AlignEnd Key="5699"/>
<AlignBegin Type="Time" Key="5700" RefId="魯成公十二年十月" Term="魯成公十二年十月"/>冬，十月。<AlignEnd Key="5700"/>
</doc_content>
</document>
<document filename="ChunQiuGuLiangZhuan_00145">
<corpus>春秋穀梁傳</corpus>
<title>魯成公十三年</title>
<doc_content>
<AlignBegin Type="Time" Key="5701" RefId="魯成公十三年正月" Term="魯成公十三年正月"/>十有三年春，晉侯使郤锜來乞師。乞，重辭也。古之人重師，故以乞言之也。<AlignEnd Key="5701"/>
<AlignBegin Type="Time" Key="5702" RefId="魯成公十三年三月" Term="魯成公十三年三月"/>三月，公如京師。公如京師不月，月非如也。非如而曰如，不叛京師也。<AlignEnd Key="5702"/>
<AlignBegin Type="Time" Key="5703" RefId="魯成公十三年五月" Term="魯成公十三年五月"/>夏，五月，公至自京師，遂會晉侯、齊侯、宋公、衛侯、鄭伯、曹伯、邾人、滕人，伐秦。言受命，不敢叛周也。<AlignEnd Key="5703"/>
<AlignBegin Type="Time" Key="5704" RefId="魯成公十三年五月" Term="魯成公十三年五月"/>曹伯廬卒于師。傳曰：閔之也。公大夫在師曰師，在會曰會。<AlignEnd Key="5704"/>
<AlignBegin Type="Time" Key="5705" RefId="魯成公十三年七月" Term="魯成公十三年七月"/>秋，七月，公至自伐秦。<AlignEnd Key="5705"/>
<AlignBegin Type="Time" Key="5706" RefId="魯成公十三年十月" Term="魯成公十三年十月"/>冬，葬曹宣公。葬時，正也。<AlignEnd Key="5706"/>
</doc_content>
</document>
<document filename="ChunQiuGuLiangZhuan_00146">
<corpus>春秋穀梁傳</corpus>
<title>魯成公十四年</title>
<doc_content>
<AlignBegin Type="Time" Key="5707" RefId="魯成公十四年正月" Term="魯成公十四年正月"/>十有四年春，王正月，莒子朱卒。<AlignEnd Key="5707"/>
<AlignBegin Type="Time" Key="5708" RefId="魯成公十四年四月" Term="魯成公十四年四月"/>夏，衛孫林父自晉歸于衛。<AlignEnd Key="5708"/>
<AlignBegin Type="Time" Key="5709" RefId="魯成公十四年七月" Term="魯成公十四年七月"/>秋，叔孫僑如如齊逆女。<AlignEnd Key="5709"/>
<AlignBegin Type="Time" Key="5710" RefId="魯成公十四年七月" Term="魯成公十四年七月"/>鄭公子喜帥師伐許。<AlignEnd Key="5710"/>
<AlignBegin Type="Time" Key="5711" RefId="魯成公十四年九月" Term="魯成公十四年九月"/>九月，僑如以夫人婦姜氏至自齊。大夫不以夫人；以夫人，非正也。刺不親迎也。僑如之挈，由上致之也。<AlignEnd Key="5711"/>
<AlignBegin Type="Time" Key="5712" RefId="魯成公十四年十月" Term="魯成公十四年十月"/>冬，十月庚寅，衛侯臧卒。<AlignEnd Key="5712"/>
<AlignBegin Type="Time" Key="5713" RefId="魯成公十四年十月" Term="魯成公十四年十月"/>秦伯卒。<AlignEnd Key="5713"/>
</doc_content>
</document>
<document filename="ChunQiuGuLiangZhuan_00147">
<corpus>春秋穀梁傳</corpus>
<title>魯成公十五年</title>
<doc_content>
<AlignBegin Type="Time" Key="5714" RefId="魯成公十五年二月" Term="魯成公十五年二月"/>十有五年春，王二月，葬衛定公。三月乙巳，仲嬰齊卒。此公孫也，其曰仲，何也？子由父疏之也。<AlignEnd Key="5714"/>
<AlignBegin Type="Time" Key="5715" RefId="魯成公十五年二月" Term="魯成公十五年二月"/>癸醜，公會晉侯、衛侯、鄭伯、曹伯、宋世子成、齊國佐、邾人，同盟于戚。晉侯執曹伯，歸于京師。以晉侯而斥執曹伯，惡晉侯也，不言之急辭也，斷在晉侯也。<AlignEnd Key="5715"/>
<AlignBegin Type="Time" Key="5716" RefId="魯成公十五年二月" Term="魯成公十五年二月"/>公至自會。<AlignEnd Key="5716"/>
<AlignBegin Type="Time" Key="5717" RefId="魯成公十五年六月" Term="魯成公十五年六月"/>夏，六月，宋公固卒。<AlignEnd Key="5717"/>
<AlignBegin Type="Time" Key="5718" RefId="魯成公十五年六月" Term="魯成公十五年六月"/>楚子伐鄭。<AlignEnd Key="5718"/>
<AlignBegin Type="Time" Key="5719" RefId="魯成公十五年八月" Term="魯成公十五年八月"/>秋，八月庚辰，葬宋共公。月卒日葬，非葬者也，此其言葬，何也？以其葬共姬，不可不葬共公也。葬共姬則其不可不葬共公，何也？夫人之義，不逾君也，為賢者崇也。<AlignEnd Key="5719"/>
<AlignBegin Type="Time" Key="5720" RefId="魯成公十五年八月" Term="魯成公十五年八月"/>宋華元出奔晉。宋華元自晉歸于宋。<AlignEnd Key="5720"/>
<AlignBegin Type="Time" Key="5721" RefId="魯成公十五年八月" Term="魯成公十五年八月"/>宋殺其大夫山。<AlignEnd Key="5721"/>
<AlignBegin Type="Time" Key="5722" RefId="魯成公十五年八月" Term="魯成公十五年八月"/>宋魚石出奔楚。<AlignEnd Key="5722"/>
<AlignBegin Type="Time" Key="5723" RefId="魯成公十五年十一月" Term="魯成公十五年十一月"/>冬，十有一月，叔孫僑如會晉士燮、齊高無咎、宋華元、衛孫林父、鄭公子鰍、邾人，會吳于鍾離。會又會，外之也。<AlignEnd Key="5723"/>
<AlignBegin Type="Time" Key="5724" RefId="魯成公十五年十一月" Term="魯成公十五年十一月"/>許遷于葉。遷者，猶得其國家以往者也。其地，許復見也。<AlignEnd Key="5724"/>
</doc_content>
</document>
<document filename="ChunQiuGuLiangZhuan_00148">
<corpus>春秋穀梁傳</corpus>
<title>魯成公十六年</title>
<doc_content>
<AlignBegin Type="Time" Key="5725" RefId="魯成公十六年正月" Term="魯成公十六年正月"/>十有六年春，王正月，雨木冰。雨而木冰也，志異也。傳曰：根枝折。<AlignEnd Key="5725"/>
<AlignBegin Type="Time" Key="5726" RefId="魯成公十六年四月" Term="魯成公十六年四月"/>夏，四月辛未，滕子卒。<AlignEnd Key="5726"/>
<AlignBegin Type="Time" Key="5727" RefId="魯成公十六年四月" Term="魯成公十六年四月"/>鄭公孫喜帥師侵宋。<AlignEnd Key="5727"/>
<AlignBegin Type="Time" Key="5728" RefId="魯成公十六年六月" Term="魯成公十六年六月"/>六月丙寅朔，日有食之。<AlignEnd Key="5728"/>
<AlignBegin Type="Time" Key="5729" RefId="魯成公十六年六月" Term="魯成公十六年六月"/>晉侯使欒黡來乞師。<AlignEnd Key="5729"/>
<AlignBegin Type="Time" Key="5730" RefId="魯成公十六年六月" Term="魯成公十六年六月"/>甲午，晦，晉侯及楚子、鄭伯戰于鄢陵。楚子、鄭師敗績。日事遇晦曰晦，四體偏斷曰敗。此其敗則目也。楚不言師，君重於師也。<AlignEnd Key="5730"/>
<AlignBegin Type="Time" Key="5731" RefId="魯成公十六年六月" Term="魯成公十六年六月"/>楚殺其大夫公子側。秋，公會晉侯、齊侯、衛侯、宋華元、邾人于沙隨。不見公。不見公者，可以見公也。可以見公而不見公，譏在諸侯也。<AlignEnd Key="5731"/>
<AlignBegin Type="Time" Key="5732" RefId="魯成公十六年六月" Term="魯成公十六年六月"/>公至自會。<AlignEnd Key="5732"/>
<AlignBegin Type="Time" Key="5733" RefId="魯成公十六年六月" Term="魯成公十六年六月"/>公會尹子、晉侯、齊國佐、邾人，伐鄭。<AlignEnd Key="5733"/>
<AlignBegin Type="Time" Key="5734" RefId="魯成公十六年六月" Term="魯成公十六年六月"/>曹伯歸自京師。不言所歸，歸之善者也。出入不名，以為不失其國也。歸為善，自某歸次之。<AlignEnd Key="5734"/>
<AlignBegin Type="Time" Key="5735" RefId="魯成公十六年九月" Term="魯成公十六年九月"/>九月，晉人執季孫行父，舍之于苕丘。執者不舍；而舍，公所也。執者致；而不致，公在也。何其執而辭也？猶在公也。存意公亦存也。公存也。<AlignEnd Key="5735"/>
<AlignBegin Type="Time" Key="5736" RefId="魯成公十六年十月" Term="魯成公十六年十月"/>冬，十月乙亥，叔孫僑如出奔齊。<AlignEnd Key="5736"/>
<AlignBegin Type="Time" Key="5737" RefId="魯成公十六年十二月" Term="魯成公十六年十二月"/>十有二月乙丑，季孫行父及晉郤犨盟于扈。<AlignEnd Key="5737"/>
<AlignBegin Type="Time" Key="5738" RefId="魯成公十六年十二月" Term="魯成公十六年十二月"/>公至自會。<AlignEnd Key="5738"/>
<AlignBegin Type="Time" Key="5739" RefId="魯成公十六年十二月" Term="魯成公十六年十二月"/>乙酉，刺公子偃。大夫日卒，正也。先刺後名，殺無罪也。<AlignEnd Key="5739"/>
</doc_content>
</document>
<document filename="ChunQiuGuLiangZhuan_00149">
<corpus>春秋穀梁傳</corpus>
<title>魯成公十七年</title>
<doc_content>
<AlignBegin Type="Time" Key="5740" RefId="魯成公十七年正月" Term="魯成公十七年正月"/>十有七年春，衛北宮括帥師侵鄭。<AlignEnd Key="5740"/>
<AlignBegin Type="Time" Key="5741" RefId="魯成公十七年六月" Term="魯成公十七年六月"/>夏，公會尹子、單子、晉侯、齊侯、宋公、衛侯、曹伯、邾人，伐鄭。六月乙酉，同盟于柯陵。柯陵之盟，謀復伐鄭也。<AlignEnd Key="5741"/>
<AlignBegin Type="Time" Key="5742" RefId="魯成公十七年七月" Term="魯成公十七年七月"/>秋，公至自會。不曰至自伐鄭也，公不周乎伐鄭也。何以知公之不周乎伐鄭？以其以會致也。何以知其盟復伐鄭也？以其後會之人盡盟者也。不周乎伐鄭，則何為日也？言公之不背柯陵之盟也。<AlignEnd Key="5742"/>
<AlignBegin Type="Time" Key="5743" RefId="魯成公十七年七月" Term="魯成公十七年七月"/>齊高無咎出奔莒。<AlignEnd Key="5743"/>
<AlignBegin Type="Time" Key="5744" RefId="魯成公十七年九月" Term="魯成公十七年九月"/>九月辛丑，用郊。夏之始可以承春，以秋之末承春之始，蓋不可矣！九月用郊，用者不宜用也。宮室不設，不可以祭；衣服不修，不可以祭；車馬器械不備，不可以祭；有司一人不備其職，不可以祭。祭者，薦其時也，薦其敬也，薦其美也，非享味也。<AlignEnd Key="5744"/>
<AlignBegin Type="Time" Key="5745" RefId="魯成公十七年九月" Term="魯成公十七年九月"/>晉侯使荀罃來乞師。<AlignEnd Key="5745"/>
<AlignBegin Type="Time" Key="5746" RefId="魯成公十七年十月" Term="魯成公十七年十月"/>冬，公會單子、晉侯、宋公、衛侯、曹伯、齊人、邾人，伐鄭。言公不背柯陵之盟也。<AlignEnd Key="5746"/>
<AlignBegin Type="Time" Key="5747" RefId="魯成公十七年十一月" Term="魯成公十七年十一月"/>十有一月，公至自伐鄭。<AlignEnd Key="5747"/>
<AlignBegin Type="Time" Key="5748" RefId="魯成公十七年十一月" Term="魯成公十七年十一月"/>壬申，公孫嬰齊，卒于貍蜃。十一月無壬申，壬申乃十月也。致公而後錄，臣子之義也。其地，未逾竟也。<AlignEnd Key="5748"/>
<AlignBegin Type="Time" Key="5749" RefId="魯成公十七年十二月" Term="魯成公十七年十二月"/>十有二月丁巳朔，日有食之。<AlignEnd Key="5749"/>
<AlignBegin Type="Time" Key="5750" RefId="魯成公十七年十二月" Term="魯成公十七年十二月"/>邾子貜且卒。<AlignEnd Key="5750"/>
<AlignBegin Type="Time" Key="5751" RefId="魯成公十七年十二月" Term="魯成公十七年十二月"/>晉殺其大夫郤锜、郤犨、郤至。自禍於是起矣！<AlignEnd Key="5751"/>
<AlignBegin Type="Time" Key="5752" RefId="魯成公十七年十二月" Term="魯成公十七年十二月"/>楚人滅舒庸。<AlignEnd Key="5752"/>
</doc_content>
</document>
<document filename="ChunQiuGuLiangZhuan_00150">
<corpus>春秋穀梁傳</corpus>
<title>魯成公十八年</title>
<doc_content>
<AlignBegin Type="Time" Key="5753" RefId="魯成公十八年正月" Term="魯成公十八年正月"/>十有八年春，王正月，晉殺其大夫胥童。庚申，晉弒其君州蒲。稱國以弒其君，君惡甚矣！<AlignEnd Key="5753"/>
<AlignBegin Type="Time" Key="5754" RefId="魯成公十八年正月" Term="魯成公十八年正月"/>齊殺其大夫國佐。<AlignEnd Key="5754"/>
<AlignBegin Type="Time" Key="5755" RefId="魯成公十八年正月" Term="魯成公十八年正月"/>公如晉。<AlignEnd Key="5755"/>
<AlignBegin Type="Time" Key="5756" RefId="魯成公十八年四月" Term="魯成公十八年四月"/>夏，楚子、鄭伯伐宋。宋魚石復入于彭城。<AlignEnd Key="5756"/>
<AlignBegin Type="Time" Key="5757" RefId="魯成公十八年四月" Term="魯成公十八年四月"/>公至自晉。<AlignEnd Key="5757"/>
<AlignBegin Type="Time" Key="5758" RefId="魯成公十八年四月" Term="魯成公十八年四月"/>晉侯使士丐來聘。<AlignEnd Key="5758"/>
<AlignBegin Type="Time" Key="5759" RefId="魯成公十八年八月" Term="魯成公十八年八月"/>秋，杞伯來朝。八月，邾子來朝。<AlignEnd Key="5759"/>
<AlignBegin Type="Time" Key="5760" RefId="魯成公十八年八月" Term="魯成公十八年八月"/>筑鹿囿。筑，不志；此其志，何也？山林藪澤之利，所以與民共也；虞之，非正也。<AlignEnd Key="5760"/>
<AlignBegin Type="Time" Key="5761" RefId="魯成公十八年八月" Term="魯成公十八年八月"/>己丑，公薨于路寢。路寢，正也。男子不絕婦人之手，以齊終也。<AlignEnd Key="5761"/>
<AlignBegin Type="Time" Key="5762" RefId="魯成公十八年十月" Term="魯成公十八年十月"/>冬，楚人、鄭人侵宋。<AlignEnd Key="5762"/>
<AlignBegin Type="Time" Key="5763" RefId="魯成公十八年十月" Term="魯成公十八年十月"/>晉侯使士魴來乞師。<AlignEnd Key="5763"/>
<AlignBegin Type="Time" Key="5764" RefId="魯成公十八年十二月" Term="魯成公十八年十二月"/>十有二月，仲孫蔑會晉侯、宋公、衛侯、邾子、齊崔杼，同盟于虛朾。<AlignEnd Key="5764"/>
<AlignBegin Type="Time" Key="5765" RefId="魯成公十八年十二月" Term="魯成公十八年十二月"/>丁未，葬我君成公。<AlignEnd Key="5765"/>
</doc_content>
</document>
<document filename="ChunQiuGuLiangZhuan_00151">
<corpus>春秋穀梁傳</corpus>
<title>魯襄公元年</title>
<doc_content>
<AlignBegin Type="Time" Key="5766" RefId="魯襄公元年正月" Term="魯襄公元年正月"/>元年春，王正月，公即位。繼正即位，正也。<AlignEnd Key="5766"/>
<AlignBegin Type="Time" Key="5767" RefId="魯襄公元年正月" Term="魯襄公元年正月"/>仲孫蔑會晉欒黡、宋華元、衛甯殖、曹人、莒人、邾人、滕人、薛人，圍宋彭城。系彭城於宋者，不與魚石，正也。<AlignEnd Key="5767"/>
<AlignBegin Type="Time" Key="5768" RefId="魯襄公元年四月" Term="魯襄公元年四月"/>夏，晉韓厥帥師伐鄭。<AlignEnd Key="5768"/>
<AlignBegin Type="Time" Key="5769" RefId="魯襄公元年四月" Term="魯襄公元年四月"/>仲孫蔑會齊崔杼、曹人、邾人、杞人，次于鄫。<AlignEnd Key="5769"/>
<AlignBegin Type="Time" Key="5770" RefId="魯襄公元年七月" Term="魯襄公元年七月"/>秋，楚公子壬夫帥師侵宋。<AlignEnd Key="5770"/>
<AlignBegin Type="Time" Key="5771" RefId="魯襄公元年九月" Term="魯襄公元年九月"/>九月辛酉，天王崩。<AlignEnd Key="5771"/>
<AlignBegin Type="Time" Key="5772" RefId="魯襄公元年九月" Term="魯襄公元年九月"/>邾子來朝。<AlignEnd Key="5772"/>
<AlignBegin Type="Time" Key="5773" RefId="魯襄公元年十月" Term="魯襄公元年十月"/>冬，衛侯使公孫剽來聘。晉侯使荀罃來聘。<AlignEnd Key="5773"/>
</doc_content>
</document>
<document filename="ChunQiuGuLiangZhuan_00152">
<corpus>春秋穀梁傳</corpus>
<title>魯襄公二年</title>
<doc_content>
<AlignBegin Type="Time" Key="5774" RefId="魯襄公二年正月" Term="魯襄公二年正月"/>二年春，王正月，葬簡王。<AlignEnd Key="5774"/>
<AlignBegin Type="Time" Key="5775" RefId="魯襄公二年正月" Term="魯襄公二年正月"/>鄭師伐宋。<AlignEnd Key="5775"/>
<AlignBegin Type="Time" Key="5776" RefId="魯襄公二年五月" Term="魯襄公二年五月"/>夏，五月庚寅，夫人姜氏薨。<AlignEnd Key="5776"/>
<AlignBegin Type="Time" Key="5777" RefId="魯襄公二年六月" Term="魯襄公二年六月"/>六月庚辰，鄭伯睔卒。<AlignEnd Key="5777"/>
<AlignBegin Type="Time" Key="5778" RefId="魯襄公二年六月" Term="魯襄公二年六月"/>晉師、宋師、衛甯殖侵鄭。其曰衛甯殖，如是而稱于前事也。<AlignEnd Key="5778"/>
<AlignBegin Type="Time" Key="5779" RefId="魯襄公二年七月" Term="魯襄公二年七月"/>秋，七月，仲孫蔑會晉荀罃、宋華元、衛孫林父、曹人、邾人于戚。<AlignEnd Key="5779"/>
<AlignBegin Type="Time" Key="5780" RefId="魯襄公二年七月" Term="魯襄公二年七月"/>己丑，葬我小君齊姜。<AlignEnd Key="5780"/>
<AlignBegin Type="Time" Key="5781" RefId="魯襄公二年七月" Term="魯襄公二年七月"/>叔孫豹如宋。<AlignEnd Key="5781"/>
<AlignBegin Type="Time" Key="5782" RefId="魯襄公二年十月" Term="魯襄公二年十月"/>冬，仲孫蔑會晉荀罃、齊崔杼、宋華元、衛孫林父、曹人、邾人、滕人、薛人、小邾人于戚，遂城虎牢。若言中國焉，內鄭也。<AlignEnd Key="5782"/>
<AlignBegin Type="Time" Key="5783" RefId="魯襄公二年十月" Term="魯襄公二年十月"/>楚殺其大夫公子申。<AlignEnd Key="5783"/>
</doc_content>
</document>
<document filename="ChunQiuGuLiangZhuan_00153">
<corpus>春秋穀梁傳</corpus>
<title>魯襄公三年</title>
<doc_content>
<AlignBegin Type="Time" Key="5784" RefId="魯襄公三年正月" Term="魯襄公三年正月"/>三年春，楚公子嬰齊帥師伐吳。<AlignEnd Key="5784"/>
<AlignBegin Type="Time" Key="5785" RefId="魯襄公三年正月" Term="魯襄公三年正月"/>公如晉。<AlignEnd Key="5785"/>
<AlignBegin Type="Time" Key="5786" RefId="魯襄公三年四月" Term="魯襄公三年四月"/>夏，四月壬戌，公及晉侯盟于長樗。<AlignEnd Key="5786"/>
<AlignBegin Type="Time" Key="5787" RefId="魯襄公三年四月" Term="魯襄公三年四月"/>公至自晉。<AlignEnd Key="5787"/>
<AlignBegin Type="Time" Key="5788" RefId="魯襄公三年六月" Term="魯襄公三年六月"/>六月，公會單子、晉侯、宋公、衛侯、鄭伯、莒子、邾子、齊世子光。己未，同盟于雞澤。同者，有同也，同外楚也。<AlignEnd Key="5788"/>
<AlignBegin Type="Time" Key="5789" RefId="魯襄公三年六月" Term="魯襄公三年六月"/>陳侯使袁僑如會。如會，外乎會也，於會受命也。<AlignEnd Key="5789"/>
<AlignBegin Type="Time" Key="5790" RefId="魯襄公三年六月" Term="魯襄公三年六月"/>戊寅，叔孫豹及諸侯之大夫，及陳袁僑盟。及以及，與之也。諸侯以為可與則與之，不可與則釋之。諸侯盟，又大夫相與私盟，是大夫張也。故雞澤之會，諸侯始失正矣！大夫執國權，曰袁僑，異之也。<AlignEnd Key="5790"/>
<AlignBegin Type="Time" Key="5791" RefId="魯襄公三年七月" Term="魯襄公三年七月"/>秋，公至自會。<AlignEnd Key="5791"/>
<AlignBegin Type="Time" Key="5792" RefId="魯襄公三年十月" Term="魯襄公三年十月"/>冬，晉荀罃帥師伐許。<AlignEnd Key="5792"/>
</doc_content>
</document>
<document filename="ChunQiuGuLiangZhuan_00154">
<corpus>春秋穀梁傳</corpus>
<title>魯襄公四年</title>
<doc_content>
<AlignBegin Type="Time" Key="5793" RefId="魯襄公四年三月" Term="魯襄公四年三月"/>四年春，王三月己酉，陳侯午卒。<AlignEnd Key="5793"/>
<AlignBegin Type="Time" Key="5794" RefId="魯襄公四年四月" Term="魯襄公四年四月"/>夏，叔孫豹如晉。<AlignEnd Key="5794"/>
<AlignBegin Type="Time" Key="5795" RefId="魯襄公四年七月" Term="魯襄公四年七月"/>秋，七月戊子，夫人姒氏薨。<AlignEnd Key="5795"/>
<AlignBegin Type="Time" Key="5796" RefId="魯襄公四年七月" Term="魯襄公四年七月"/>葬陳成公。<AlignEnd Key="5796"/>
<AlignBegin Type="Time" Key="5797" RefId="魯襄公四年八月" Term="魯襄公四年八月"/>八月辛亥，葬我小君定姒。<AlignEnd Key="5797"/>
<AlignBegin Type="Time" Key="5798" RefId="魯襄公四年十月" Term="魯襄公四年十月"/>冬，公如晉。<AlignEnd Key="5798"/>
<AlignBegin Type="Time" Key="5799" RefId="魯襄公四年十月" Term="魯襄公四年十月"/>陳人圍頓。<AlignEnd Key="5799"/>
</doc_content>
</document>
<document filename="ChunQiuGuLiangZhuan_00155">
<corpus>春秋穀梁傳</corpus>
<title>魯襄公五年</title>
<doc_content>
<AlignBegin Type="Time" Key="5800" RefId="魯襄公五年正月" Term="魯襄公五年正月"/>五年春，公至自晉。<AlignEnd Key="5800"/>
<AlignBegin Type="Time" Key="5801" RefId="魯襄公五年四月" Term="魯襄公五年四月"/>夏，鄭伯使公子發來聘。<AlignEnd Key="5801"/>
<AlignBegin Type="Time" Key="5802" RefId="魯襄公五年四月" Term="魯襄公五年四月"/>叔孫豹、繒世子巫如晉。外不言如，而言如，為我事往也。<AlignEnd Key="5802"/>
<AlignBegin Type="Time" Key="5803" RefId="魯襄公五年四月" Term="魯襄公五年四月"/>仲孫蔑、衛孫林父會吳于善稻。吳謂善伊，謂稻緩，號從中國，名從主人。<AlignEnd Key="5803"/>
<AlignBegin Type="Time" Key="5804" RefId="魯襄公五年七月" Term="魯襄公五年七月"/>秋，大雩。<AlignEnd Key="5804"/>
<AlignBegin Type="Time" Key="5805" RefId="魯襄公五年七月" Term="魯襄公五年七月"/>楚殺其大夫公子壬夫。<AlignEnd Key="5805"/>
<AlignBegin Type="Time" Key="5806" RefId="魯襄公五年七月" Term="魯襄公五年七月"/>公會晉侯、宋公、陳侯、衛侯、鄭伯、曹伯、莒子、邾子、滕子、薛伯、齊世子光、吳人、繒人于戚。公至自會。<AlignEnd Key="5806"/>
<AlignBegin Type="Time" Key="5807" RefId="魯襄公五年十月" Term="魯襄公五年十月"/>冬，戍陳。內辭也。<AlignEnd Key="5807"/>
<AlignBegin Type="Time" Key="5808" RefId="魯襄公五年十月" Term="魯襄公五年十月"/>楚公子貞帥師伐陳。<AlignEnd Key="5808"/>
<AlignBegin Type="Time" Key="5809" RefId="魯襄公五年十二月" Term="魯襄公五年十二月"/>公會晉侯、宋公、衛侯、鄭伯、曹伯、莒子、邾子、滕子、薛伯、齊世子光，救陳。十有二月，公至自救陳。善救陳也。<AlignEnd Key="5809"/>
<AlignBegin Type="Time" Key="5810" RefId="魯襄公五年十二月" Term="魯襄公五年十二月"/>辛未，季孫行父卒。<AlignEnd Key="5810"/>
</doc_content>
</document>
<document filename="ChunQiuGuLiangZhuan_00156">
<corpus>春秋穀梁傳</corpus>
<title>魯襄公六年</title>
<doc_content>
<AlignBegin Type="Time" Key="5811" RefId="魯襄公六年三月" Term="魯襄公六年三月"/>六年春，王三月壬午，杞伯姑容卒。<AlignEnd Key="5811"/>
<AlignBegin Type="Time" Key="5812" RefId="魯襄公六年四月" Term="魯襄公六年四月"/>夏，宋華弱來奔。<AlignEnd Key="5812"/>
<AlignBegin Type="Time" Key="5813" RefId="魯襄公六年七月" Term="魯襄公六年七月"/>秋，葬杞桓公。<AlignEnd Key="5813"/>
<AlignBegin Type="Time" Key="5814" RefId="魯襄公六年七月" Term="魯襄公六年七月"/>滕子來朝。<AlignEnd Key="5814"/>
<AlignBegin Type="Time" Key="5815" RefId="魯襄公六年七月" Term="魯襄公六年七月"/>莒人滅繒。非滅也。中國日，卑國月，夷狄時。繒，中國也，而時，非滅也。家有既亡，國有既滅，滅而不自知，由別之而不別也。莒人滅繒，非滅也。非立異姓以蒞祭祀，滅亡之道也。<AlignEnd Key="5815"/>
<AlignBegin Type="Time" Key="5816" RefId="魯襄公六年十月" Term="魯襄公六年十月"/>冬，叔孫豹如邾。<AlignEnd Key="5816"/>
<AlignBegin Type="Time" Key="5817" RefId="魯襄公六年十月" Term="魯襄公六年十月"/>季孫宿如晉。<AlignEnd Key="5817"/>
<AlignBegin Type="Time" Key="5818" RefId="魯襄公六年十二月" Term="魯襄公六年十二月"/>十有二月，齊侯滅萊。<AlignEnd Key="5818"/>
</doc_content>
</document>
<document filename="ChunQiuGuLiangZhuan_00157">
<corpus>春秋穀梁傳</corpus>
<title>魯襄公七年</title>
<doc_content>
<AlignBegin Type="Time" Key="5819" RefId="魯襄公七年正月" Term="魯襄公七年正月"/>七年春，郯子來朝。<AlignEnd Key="5819"/>
<AlignBegin Type="Time" Key="5820" RefId="魯襄公七年四月" Term="魯襄公七年四月"/>夏，四月，三卜郊；不從，乃免牲。夏四月，不時也。三卜，禮也。乃者，亡乎人之辭也。<AlignEnd Key="5820"/>
<AlignBegin Type="Time" Key="5821" RefId="魯襄公七年四月" Term="魯襄公七年四月"/>小邾子來朝。<AlignEnd Key="5821"/>
<AlignBegin Type="Time" Key="5822" RefId="魯襄公七年四月" Term="魯襄公七年四月"/>城費。<AlignEnd Key="5822"/>
<AlignBegin Type="Time" Key="5823" RefId="魯襄公七年七月" Term="魯襄公七年七月"/>秋，季孫宿如衛。<AlignEnd Key="5823"/>
<AlignBegin Type="Time" Key="5824" RefId="魯襄公七年八月" Term="魯襄公七年八月"/>八月，螽。<AlignEnd Key="5824"/>
<AlignBegin Type="Time" Key="5825" RefId="魯襄公七年十月" Term="魯襄公七年十月"/>冬，十月，衛侯使孫林父來聘。壬戌，及孫林父盟。<AlignEnd Key="5825"/>
<AlignBegin Type="Time" Key="5826" RefId="魯襄公七年十月" Term="魯襄公七年十月"/>楚公子貞帥師圍陳。<AlignEnd Key="5826"/>
<AlignBegin Type="Time" Key="5827" RefId="魯襄公七年十二月" Term="魯襄公七年十二月"/>十有二月，公會晉侯、宋公、陳侯、衛侯、曹伯、莒子、邾子于鄬。鄭伯髡原如會。未見諸侯。丙戌，卒于操。未見諸侯，其曰如會，何也？致其志也。禮，諸侯不生名，此其生名，何也？卒之名也。卒之名，則何為加之如會之上？見以如會卒也。其見以如會卒，何也？鄭伯將會中國，其臣欲從楚；不勝其臣，弒而死。其不言弒，何也？不使夷狄之民加乎中國之君也。其地，於外也；其日，未逾竟也。日卒時葬，正也。<AlignEnd Key="5827"/>
<AlignBegin Type="Time" Key="5828" RefId="魯襄公七年十二月" Term="魯襄公七年十二月"/>（經七·九）陳侯逃歸。以其去諸侯，故逃之也。<AlignEnd Key="5828"/>
</doc_content>
</document>
<document filename="ChunQiuGuLiangZhuan_00158">
<corpus>春秋穀梁傳</corpus>
<title>魯襄公八年</title>
<doc_content>
<AlignBegin Type="Time" Key="5829" RefId="魯襄公八年正月" Term="魯襄公八年正月"/>八年春，王正月，公如晉。<AlignEnd Key="5829"/>
<AlignBegin Type="Time" Key="5830" RefId="魯襄公八年四月" Term="魯襄公八年四月"/>夏，葬鄭僖公。<AlignEnd Key="5830"/>
<AlignBegin Type="Time" Key="5831" RefId="魯襄公八年四月" Term="魯襄公八年四月"/>鄭人侵蔡，獲蔡公子濕。人，微者也。侵，淺事也。而獲公子，公子病矣！<AlignEnd Key="5831"/>
<AlignBegin Type="Time" Key="5832" RefId="魯襄公八年四月" Term="魯襄公八年四月"/>季孫宿會晉侯、鄭伯、齊人、宋人、衛人、邾人于邢丘。見魯之失正也。公在而大夫會也。<AlignEnd Key="5832"/>
<AlignBegin Type="Time" Key="5833" RefId="魯襄公八年四月" Term="魯襄公八年四月"/>公至自晉。<AlignEnd Key="5833"/>
<AlignBegin Type="Time" Key="5834" RefId="魯襄公八年四月" Term="魯襄公八年四月"/>莒人伐我東鄙。<AlignEnd Key="5834"/>
<AlignBegin Type="Time" Key="5835" RefId="魯襄公八年九月" Term="魯襄公八年九月"/>秋，九月，大雩。<AlignEnd Key="5835"/>
<AlignBegin Type="Time" Key="5836" RefId="魯襄公八年十月" Term="魯襄公八年十月"/>冬，楚公子貞帥師伐鄭。<AlignEnd Key="5836"/>
<AlignBegin Type="Time" Key="5837" RefId="魯襄公八年十月" Term="魯襄公八年十月"/>晉侯使士丐來聘。<AlignEnd Key="5837"/>
</doc_content>
</document>
<document filename="ChunQiuGuLiangZhuan_00159">
<corpus>春秋穀梁傳</corpus>
<title>魯襄公九年</title>
<doc_content>
<AlignBegin Type="Time" Key="5838" RefId="魯襄公九年正月" Term="魯襄公九年正月"/>九年春，宋災。外災不志，此其志，何也？故宋也。<AlignEnd Key="5838"/>
<AlignBegin Type="Time" Key="5839" RefId="魯襄公九年四月" Term="魯襄公九年四月"/>夏，季孫宿如晉。<AlignEnd Key="5839"/>
<AlignBegin Type="Time" Key="5840" RefId="魯襄公九年五月" Term="魯襄公九年五月"/>五月辛酉，夫人姜氏薨。<AlignEnd Key="5840"/>
<AlignBegin Type="Time" Key="5841" RefId="魯襄公九年八月" Term="魯襄公九年八月"/>秋，八月癸未，葬我小君穆姜。<AlignEnd Key="5841"/>
<AlignBegin Type="Time" Key="5842" RefId="魯襄公九年十二月" Term="魯襄公九年十二月"/>冬，公會晉侯、宋公、衛侯、曹伯、莒子、邾子、滕子、薛伯、杞伯、小邾子、齊世子光，伐鄭。十有二月，己亥，同盟于戲。不異鄭，善得鄭也。不致，恥不能據鄭也。<AlignEnd Key="5842"/>
<AlignBegin Type="Time" Key="5843" RefId="魯襄公九年十二月" Term="魯襄公九年十二月"/>楚子伐鄭。<AlignEnd Key="5843"/>
</doc_content>
</document>
<document filename="ChunQiuGuLiangZhuan_00160">
<corpus>春秋穀梁傳</corpus>
<title>魯襄公十年</title>
<doc_content>
<AlignBegin Type="Time" Key="5844" RefId="魯襄公十年正月" Term="魯襄公十年正月"/>十年春，公會晉侯、宋公、衛侯、曹伯、莒子、邾子、滕子、薛伯、杞伯、小邾子、齊世子光，會吳于柤。會又會，外之也。<AlignEnd Key="5844"/>
<AlignBegin Type="Time" Key="5845" RefId="魯襄公十年五月" Term="魯襄公十年五月"/>夏，五月甲午，遂滅傅陽。遂，直遂也；其曰遂何？不以中國從夷狄也。<AlignEnd Key="5845"/>
<AlignBegin Type="Time" Key="5846" RefId="魯襄公十年五月" Term="魯襄公十年五月"/>公至自會。會夷狄不致，惡事不致，此其致，何也？存中國也。中國有善事，則并焉；無善事，則異之存之也。汲鄭伯，逃歸陳侯。致柤之會，存中國也。<AlignEnd Key="5846"/>
<AlignBegin Type="Time" Key="5847" RefId="魯襄公十年五月" Term="魯襄公十年五月"/>楚子貞、鄭公孫輒帥師伐宋。<AlignEnd Key="5847"/>
<AlignBegin Type="Time" Key="5848" RefId="魯襄公十年五月" Term="魯襄公十年五月"/>晉師伐秦。<AlignEnd Key="5848"/>
<AlignBegin Type="Time" Key="5849" RefId="魯襄公十年七月" Term="魯襄公十年七月"/>秋，莒人伐我東鄙。<AlignEnd Key="5849"/>
<AlignBegin Type="Time" Key="5850" RefId="魯襄公十年七月" Term="魯襄公十年七月"/>公會晉侯、宋公、衛侯、曹伯、莒子、邾子、齊世子光、滕子、薛伯、杞伯、小邾子，伐鄭。<AlignEnd Key="5850"/>
<AlignBegin Type="Time" Key="5851" RefId="魯襄公十年十月" Term="魯襄公十年十月"/>冬，盜殺鄭公子斐、公子發、公孫輒。稱盜以殺大夫，弗以上下道，惡上也。<AlignEnd Key="5851"/>
<AlignBegin Type="Time" Key="5852" RefId="魯襄公十年十月" Term="魯襄公十年十月"/>戍鄭虎牢。其曰鄭虎牢，決鄭乎虎牢也。<AlignEnd Key="5852"/>
<AlignBegin Type="Time" Key="5853" RefId="魯襄公十年十月" Term="魯襄公十年十月"/>楚公子貞帥師救鄭。<AlignEnd Key="5853"/>
<AlignBegin Type="Time" Key="5854" RefId="魯襄公十年十月" Term="魯襄公十年十月"/>公至自伐鄭。<AlignEnd Key="5854"/>
</doc_content>
</document>
<document filename="ChunQiuGuLiangZhuan_00161">
<corpus>春秋穀梁傳</corpus>
<title>魯襄公十一年</title>
<doc_content>
<AlignBegin Type="Time" Key="5855" RefId="魯襄公十一年正月" Term="魯襄公十一年正月"/>十有一年春，王正月，作三軍。作，為也。古者天子六師，諸侯一軍。作三軍，非正也。<AlignEnd Key="5855"/>
<AlignBegin Type="Time" Key="5856" RefId="魯襄公十一年四月" Term="魯襄公十一年四月"/>夏，四月，四卜郊。不從，乃不郊。夏四月，不時也。四卜，非禮也。<AlignEnd Key="5856"/>
<AlignBegin Type="Time" Key="5857" RefId="魯襄公十一年四月" Term="魯襄公十一年四月"/>鄭公孫舍之帥師侵宋。<AlignEnd Key="5857"/>
<AlignBegin Type="Time" Key="5858" RefId="魯襄公十一年四月" Term="魯襄公十一年四月"/>公會晉侯、宋公、衛侯、曹伯、齊世子光、莒子、邾子、滕子、薛伯、杞伯、小邾子，伐鄭。<AlignEnd Key="5858"/>
<AlignBegin Type="Time" Key="5859" RefId="魯襄公十一年七月" Term="魯襄公十一年七月"/>秋，七月己未，同盟于京城北。<AlignEnd Key="5859"/>
<AlignBegin Type="Time" Key="5860" RefId="魯襄公十一年七月" Term="魯襄公十一年七月"/>公至自伐鄭。不以後致，盟後復伐鄭也。<AlignEnd Key="5860"/>
<AlignBegin Type="Time" Key="5861" RefId="魯襄公十一年七月" Term="魯襄公十一年七月"/>楚子、鄭伯伐宋。<AlignEnd Key="5861"/>
<AlignBegin Type="Time" Key="5862" RefId="魯襄公十一年七月" Term="魯襄公十一年七月"/>公會晉侯、宋公、衛侯、曹伯、齊世子光、莒子、邾子、滕子、薛伯、杞伯、小邾子伐鄭，會于蕭魚。公至自會。伐而後會，不以伐鄭致，得鄭伯之辭也。<AlignEnd Key="5862"/>
<AlignBegin Type="Time" Key="5863" RefId="魯襄公十一年七月" Term="魯襄公十一年七月"/>楚人執鄭行人良霄。行人者，挈國之辭也。<AlignEnd Key="5863"/>
<AlignBegin Type="Time" Key="5864" RefId="魯襄公十一年十月" Term="魯襄公十一年十月"/>冬，秦人伐晉。<AlignEnd Key="5864"/>
</doc_content>
</document>
<document filename="ChunQiuGuLiangZhuan_00162">
<corpus>春秋穀梁傳</corpus>
<title>魯襄公十二年</title>
<doc_content>
<AlignBegin Type="Time" Key="5865" RefId="魯襄公十二年三月" Term="魯襄公十二年三月"/>十有二年春，王三月，莒人伐我東鄙，圍邰。伐國不言圍邑，舉重也；取邑不書圍，安足書也。<AlignEnd Key="5865"/>
<AlignBegin Type="Time" Key="5866" RefId="魯襄公十二年三月" Term="魯襄公十二年三月"/>季孫宿帥師救邰，遂入鄆。遂，繼事也。受命而救邰，不受命而入鄆，惡季孫宿也。<AlignEnd Key="5866"/>
<AlignBegin Type="Time" Key="5867" RefId="魯襄公十二年四月" Term="魯襄公十二年四月"/>夏，晉侯使士魴來聘。<AlignEnd Key="5867"/>
<AlignBegin Type="Time" Key="5868" RefId="魯襄公十二年九月" Term="魯襄公十二年九月"/>秋，九月，吳子乘卒。<AlignEnd Key="5868"/>
<AlignBegin Type="Time" Key="5869" RefId="魯襄公十二年十月" Term="魯襄公十二年十月"/>冬，楚公子貞帥師侵宋。<AlignEnd Key="5869"/>
<AlignBegin Type="Time" Key="5870" RefId="魯襄公十二年十月" Term="魯襄公十二年十月"/>公如晉。<AlignEnd Key="5870"/>
</doc_content>
</document>
<document filename="ChunQiuGuLiangZhuan_00163">
<corpus>春秋穀梁傳</corpus>
<title>魯襄公十三年</title>
<doc_content>
<AlignBegin Type="Time" Key="5871" RefId="魯襄公十三年正月" Term="魯襄公十三年正月"/>十有三年春，公至自晉。<AlignEnd Key="5871"/>
<AlignBegin Type="Time" Key="5872" RefId="魯襄公十三年四月" Term="魯襄公十三年四月"/>夏，取邿。<AlignEnd Key="5872"/>
<AlignBegin Type="Time" Key="5873" RefId="魯襄公十三年九月" Term="魯襄公十三年九月"/>秋，九月庚辰，楚子審卒。<AlignEnd Key="5873"/>
<AlignBegin Type="Time" Key="5874" RefId="魯襄公十三年十月" Term="魯襄公十三年十月"/>冬，城防。<AlignEnd Key="5874"/>
</doc_content>
</document>
<document filename="ChunQiuGuLiangZhuan_00164">
<corpus>春秋穀梁傳</corpus>
<title>魯襄公十四年</title>
<doc_content>
<AlignBegin Type="Time" Key="5875" RefId="魯襄公十四年正月" Term="魯襄公十四年正月"/>十有四年春，王正月，季孫宿、叔老會晉士丐、齊人、宋人、衛人、鄭公孫蠆、曹人、莒人、邾人、滕人、薛人、杞人、小邾人，會吳于向。<AlignEnd Key="5875"/>
<AlignBegin Type="Time" Key="5876" RefId="魯襄公十四年二月" Term="魯襄公十四年二月"/>二月乙未朔，日有食之。<AlignEnd Key="5876"/>
<AlignBegin Type="Time" Key="5877" RefId="魯襄公十四年四月" Term="魯襄公十四年四月"/>夏，四月，叔孫豹會晉荀偃、齊人、宋人、衛北宮括、鄭公孫蠆、曹人、莒人、邾人、滕人、薛人、杞人、小邾人，伐秦。<AlignEnd Key="5877"/>
<AlignBegin Type="Time" Key="5878" RefId="魯襄公十四年四月" Term="魯襄公十四年四月"/>己未，衛侯出奔齊。<AlignEnd Key="5878"/>
<AlignBegin Type="Time" Key="5879" RefId="魯襄公十四年四月" Term="魯襄公十四年四月"/>莒人侵我東鄙。<AlignEnd Key="5879"/>
<AlignBegin Type="Time" Key="5880" RefId="魯襄公十四年七月" Term="魯襄公十四年七月"/>秋，楚公子貞帥師伐吳。<AlignEnd Key="5880"/>
<AlignBegin Type="Time" Key="5881" RefId="魯襄公十四年十月" Term="魯襄公十四年十月"/>冬，季孫宿會晉士丐、宋華閱、衛孫林父、鄭公孫蠆、莒人、邾人于戚。<AlignEnd Key="5881"/>
</doc_content>
</document>
<document filename="ChunQiuGuLiangZhuan_00165">
<corpus>春秋穀梁傳</corpus>
<title>魯襄公十五年</title>
<doc_content>
<AlignBegin Type="Time" Key="5882" RefId="魯襄公十五年二月" Term="魯襄公十五年二月"/>十有五年春，宋公使向戌來聘。二月己亥，及向戌盟于劉。<AlignEnd Key="5882"/>
<AlignBegin Type="Time" Key="5883" RefId="魯襄公十五年四月" Term="魯襄公十五年四月"/>劉夏逆王后于齊。過我，故志之也。<AlignEnd Key="5883"/>
<AlignBegin Type="Time" Key="5884" RefId="魯襄公十五年四月" Term="魯襄公十五年四月"/>夏，齊侯伐我北鄙，圍成；公救成，至遇。<AlignEnd Key="5884"/>
<AlignBegin Type="Time" Key="5885" RefId="魯襄公十五年四月" Term="魯襄公十五年四月"/>季孫宿、叔孫豹帥師城成郛。<AlignEnd Key="5885"/>
<AlignBegin Type="Time" Key="5886" RefId="魯襄公十五年八月" Term="魯襄公十五年八月"/>秋，八月丁巳，日有食之。<AlignEnd Key="5886"/>
<AlignBegin Type="Time" Key="5887" RefId="魯襄公十五年八月" Term="魯襄公十五年八月"/>邾人伐我南鄙。<AlignEnd Key="5887"/>
<AlignBegin Type="Time" Key="5888" RefId="魯襄公十五年十一月" Term="魯襄公十五年十一月"/>冬，十有一月癸亥，晉侯周卒。<AlignEnd Key="5888"/>
</doc_content>
</document>
<document filename="ChunQiuGuLiangZhuan_00166">
<corpus>春秋穀梁傳</corpus>
<title>魯襄公十六年</title>
<doc_content>
<AlignBegin Type="Time" Key="5889" RefId="魯襄公十六年正月" Term="魯襄公十六年正月"/>十有六年春，王正月，葬晉悼公。<AlignEnd Key="5889"/>
<AlignBegin Type="Time" Key="5890" RefId="魯襄公十六年三月" Term="魯襄公十六年三月"/>三月，公會晉侯、宋公、衛侯、鄭伯、曹伯、莒子、邾子、薛伯、杞伯、小邾子于湨梁。戊寅，大夫盟。湨梁之會，諸侯失正矣！諸侯會而曰大夫盟，正在大夫也。諸侯在而不曰諸侯之大夫，大夫不臣也。<AlignEnd Key="5890"/>
<AlignBegin Type="Time" Key="5891" RefId="魯襄公十六年三月" Term="魯襄公十六年三月"/>晉人執莒子、邾子以歸。<AlignEnd Key="5891"/>
<AlignBegin Type="Time" Key="5892" RefId="魯襄公十六年三月" Term="魯襄公十六年三月"/>齊侯伐我北鄙。<AlignEnd Key="5892"/>
<AlignBegin Type="Time" Key="5893" RefId="魯襄公十六年四月" Term="魯襄公十六年四月"/>夏，公至自會。<AlignEnd Key="5893"/>
<AlignBegin Type="Time" Key="5894" RefId="魯襄公十六年五月" Term="魯襄公十六年五月"/>五月甲子，地震。<AlignEnd Key="5894"/>
<AlignBegin Type="Time" Key="5895" RefId="魯襄公十六年五月" Term="魯襄公十六年五月"/>叔老會鄭伯、晉荀偃、衛甯殖、宋人，伐許。<AlignEnd Key="5895"/>
<AlignBegin Type="Time" Key="5896" RefId="魯襄公十六年七月" Term="魯襄公十六年七月"/>秋，齊侯伐我北鄙，圍成。<AlignEnd Key="5896"/>
<AlignBegin Type="Time" Key="5897" RefId="魯襄公十六年七月" Term="魯襄公十六年七月"/>大雩。<AlignEnd Key="5897"/>
<AlignBegin Type="Time" Key="5898" RefId="魯襄公十六年十月" Term="魯襄公十六年十月"/>冬，叔孫豹如晉。<AlignEnd Key="5898"/>
</doc_content>
</document>
<document filename="ChunQiuGuLiangZhuan_00167">
<corpus>春秋穀梁傳</corpus>
<title>魯襄公十七年</title>
<doc_content>
<AlignBegin Type="Time" Key="5899" RefId="魯襄公十七年二月" Term="魯襄公十七年二月"/>十有七年春，王二月庚午，邾子瞷卒。<AlignEnd Key="5899"/>
<AlignBegin Type="Time" Key="5900" RefId="魯襄公十七年二月" Term="魯襄公十七年二月"/>宋人伐陳。<AlignEnd Key="5900"/>
<AlignBegin Type="Time" Key="5901" RefId="魯襄公十七年四月" Term="魯襄公十七年四月"/>夏，衛石買帥師伐曹。<AlignEnd Key="5901"/>
<AlignBegin Type="Time" Key="5902" RefId="魯襄公十七年七月" Term="魯襄公十七年七月"/>秋，齊侯伐我北鄙，圍桃。齊高厚帥師伐我北鄙，圍防。<AlignEnd Key="5902"/>
<AlignBegin Type="Time" Key="5903" RefId="魯襄公十七年九月" Term="魯襄公十七年九月"/>九月，大雩。<AlignEnd Key="5903"/>
<AlignBegin Type="Time" Key="5904" RefId="魯襄公十七年九月" Term="魯襄公十七年九月"/>宋華臣出奔陳。<AlignEnd Key="5904"/>
<AlignBegin Type="Time" Key="5905" RefId="魯襄公十七年十月" Term="魯襄公十七年十月"/>冬，邾人伐我南鄙。<AlignEnd Key="5905"/>
</doc_content>
</document>
<document filename="ChunQiuGuLiangZhuan_00168">
<corpus>春秋穀梁傳</corpus>
<title>魯襄公十八年</title>
<doc_content>
<AlignBegin Type="Time" Key="5906" RefId="魯襄公十八年正月" Term="魯襄公十八年正月"/>十有八年春，白狄來。<AlignEnd Key="5906"/>
<AlignBegin Type="Time" Key="5907" RefId="魯襄公十八年四月" Term="魯襄公十八年四月"/>夏，晉人執衛行人石買。稱行人，怨接於上也。<AlignEnd Key="5907"/>
<AlignBegin Type="Time" Key="5908" RefId="魯襄公十八年七月" Term="魯襄公十八年七月"/>秋，齊侯伐我北鄙。<AlignEnd Key="5908"/>
<AlignBegin Type="Time" Key="5909" RefId="魯襄公十八年十月" Term="魯襄公十八年十月"/>冬，十月，公會晉侯、宋公、衛侯、鄭伯、曹伯、莒子、邾子、滕子、薛伯、杞伯、小邾子，同圍齊。非圍而曰圍，齊有大焉，亦有病焉。非大而足同與，諸侯同罪之也，亦病矣。<AlignEnd Key="5909"/>
<AlignBegin Type="Time" Key="5910" RefId="魯襄公十八年十月" Term="魯襄公十八年十月"/>曹伯負芻卒于師。閔之也。<AlignEnd Key="5910"/>
<AlignBegin Type="Time" Key="5911" RefId="魯襄公十八年十月" Term="魯襄公十八年十月"/>楚公子午帥師伐鄭。<AlignEnd Key="5911"/>
</doc_content>
</document>
<document filename="ChunQiuGuLiangZhuan_00169">
<corpus>春秋穀梁傳</corpus>
<title>魯襄公十九年</title>
<doc_content>
<AlignBegin Type="Time" Key="5912" RefId="魯襄公十九年正月" Term="魯襄公十九年正月"/>十有九年春，王正月，諸侯盟于祝柯。<AlignEnd Key="5912"/>
<AlignBegin Type="Time" Key="5913" RefId="魯襄公十九年正月" Term="魯襄公十九年正月"/>晉人執邾子。<AlignEnd Key="5913"/>
<AlignBegin Type="Time" Key="5914" RefId="魯襄公十九年正月" Term="魯襄公十九年正月"/>公至自伐齊。《春秋》之義，已伐而盟，復伐者，則以伐致；盟不復伐者，則以會致。祝柯之盟，盟復伐齊與？曰：非也。然則何為以伐致也？曰：與人同事，或執其君，或取其地。<AlignEnd Key="5914"/>
<AlignBegin Type="Time" Key="5915" RefId="魯襄公十九年正月" Term="魯襄公十九年正月"/>取邾田自漷水。軋辭也。其不日，惡盟也。<AlignEnd Key="5915"/>
<AlignBegin Type="Time" Key="5916" RefId="魯襄公十九年正月" Term="魯襄公十九年正月"/>季孫宿如晉。<AlignEnd Key="5916"/>
<AlignBegin Type="Time" Key="5917" RefId="魯襄公十九年正月" Term="魯襄公十九年正月"/>葬曹成公。<AlignEnd Key="5917"/>
<AlignBegin Type="Time" Key="5918" RefId="魯襄公十九年四月" Term="魯襄公十九年四月"/>夏，衛孫林父帥師伐齊。<AlignEnd Key="5918"/>
<AlignBegin Type="Time" Key="5919" RefId="魯襄公十九年七月" Term="魯襄公十九年七月"/>秋，七月，辛卯，齊侯環卒。<AlignEnd Key="5919"/>
<AlignBegin Type="Time" Key="5920" RefId="魯襄公十九年七月" Term="魯襄公十九年七月"/>晉士丐帥師侵齊。至穀，聞齊侯卒，乃還。還者，事未畢之辭也。受命而誅，生死無所加其怒，不伐喪，善之也。善之，則何為未畢也？君不尸小事，臣不專大名。善則稱君，過則稱己，則民作讓矣！士丐外專君命，故非之也。然則為士丐者宜奈何？宜墠帷而歸命乎介。<AlignEnd Key="5920"/>
<AlignBegin Type="Time" Key="5921" RefId="魯襄公十九年八月" Term="魯襄公十九年八月"/>八月丙辰，仲孫蔑卒。<AlignEnd Key="5921"/>
<AlignBegin Type="Time" Key="5922" RefId="魯襄公十九年八月" Term="魯襄公十九年八月"/>齊殺其大夫高厚。<AlignEnd Key="5922"/>
<AlignBegin Type="Time" Key="5923" RefId="魯襄公十九年八月" Term="魯襄公十九年八月"/>鄭殺其大夫公子嘉。<AlignEnd Key="5923"/>
<AlignBegin Type="Time" Key="5924" RefId="魯襄公十九年十月" Term="魯襄公十九年十月"/>冬，葬齊靈公。<AlignEnd Key="5924"/>
<AlignBegin Type="Time" Key="5925" RefId="魯襄公十九年十月" Term="魯襄公十九年十月"/>城西郛。<AlignEnd Key="5925"/>
<AlignBegin Type="Time" Key="5926" RefId="魯襄公十九年十月" Term="魯襄公十九年十月"/>叔孫豹會晉士丐于柯。<AlignEnd Key="5926"/>
<AlignBegin Type="Time" Key="5927" RefId="魯襄公十九年十月" Term="魯襄公十九年十月"/>城武城。<AlignEnd Key="5927"/>
</doc_content>
</document>
<document filename="ChunQiuGuLiangZhuan_00170">
<corpus>春秋穀梁傳</corpus>
<title>魯襄公二十年</title>
<doc_content>
<AlignBegin Type="Time" Key="5928" RefId="魯襄公二十年正月" Term="魯襄公二十年正月"/>二十年春，王正月辛亥，仲孫速會莒人，盟于向。<AlignEnd Key="5928"/>
<AlignBegin Type="Time" Key="5929" RefId="魯襄公二十年六月" Term="魯襄公二十年六月"/>夏，六月庚申，公會晉侯、齊侯、宋公、衛侯、鄭伯、曹伯、莒子、邾子、滕子、薛伯、杞伯、小邾子，盟于澶淵。秋，公至自會。<AlignEnd Key="5929"/>
<AlignBegin Type="Time" Key="5930" RefId="魯襄公二十年六月" Term="魯襄公二十年六月"/>仲孫速帥師伐邾。<AlignEnd Key="5930"/>
<AlignBegin Type="Time" Key="5931" RefId="魯襄公二十年六月" Term="魯襄公二十年六月"/>蔡殺其大夫公子濕，蔡公子履出奔楚。<AlignEnd Key="5931"/>
<AlignBegin Type="Time" Key="5932" RefId="魯襄公二十年六月" Term="魯襄公二十年六月"/>陳侯之弟光出奔楚。諸侯之尊，弟兄不得以屬通。其弟云者，親之也。親而奔之，惡也。<AlignEnd Key="5932"/>
<AlignBegin Type="Time" Key="5933" RefId="魯襄公二十年六月" Term="魯襄公二十年六月"/>叔老如齊。<AlignEnd Key="5933"/>
<AlignBegin Type="Time" Key="5934" RefId="魯襄公二十年十月" Term="魯襄公二十年十月"/>冬，十月丙辰朔，日有食之。<AlignEnd Key="5934"/>
<AlignBegin Type="Time" Key="5935" RefId="魯襄公二十年十月" Term="魯襄公二十年十月"/>季孫宿如宋。<AlignEnd Key="5935"/>
</doc_content>
</document>
<document filename="ChunQiuGuLiangZhuan_00171">
<corpus>春秋穀梁傳</corpus>
<title>魯襄公二十一年</title>
<doc_content>
<AlignBegin Type="Time" Key="5936" RefId="魯襄公二十一年正月" Term="魯襄公二十一年正月"/>二十有一年春，王正月，公如晉。<AlignEnd Key="5936"/>
<AlignBegin Type="Time" Key="5937" RefId="魯襄公二十一年正月" Term="魯襄公二十一年正月"/>邾庶其以漆閭丘來奔。以者，不以者也。來奔者，不言出，舉其接我者也。漆閭丘不言及，小大敵也。<AlignEnd Key="5937"/>
<AlignBegin Type="Time" Key="5938" RefId="魯襄公二十一年四月" Term="魯襄公二十一年四月"/>夏，公至自晉。<AlignEnd Key="5938"/>
<AlignBegin Type="Time" Key="5939" RefId="魯襄公二十一年七月" Term="魯襄公二十一年七月"/>秋，晉欒盈出奔楚。<AlignEnd Key="5939"/>
<AlignBegin Type="Time" Key="5940" RefId="魯襄公二十一年九月" Term="魯襄公二十一年九月"/>九月庚戌朔，日有食之。<AlignEnd Key="5940"/>
<AlignBegin Type="Time" Key="5941" RefId="魯襄公二十一年十月" Term="魯襄公二十一年十月"/>冬，十月庚辰朔，日有食之。<AlignEnd Key="5941"/>
<AlignBegin Type="Time" Key="5942" RefId="魯襄公二十一年十月" Term="魯襄公二十一年十月"/>曹伯來朝。<AlignEnd Key="5942"/>
<AlignBegin Type="Time" Key="5943" RefId="魯襄公二十一年十月" Term="魯襄公二十一年十月"/>公會晉侯、齊侯、宋公、衛侯、鄭伯、曹伯、莒子、邾子于商任。庚子，孔子生。<AlignEnd Key="5943"/>
</doc_content>
</document>
<document filename="ChunQiuGuLiangZhuan_00172">
<corpus>春秋穀梁傳</corpus>
<title>魯襄公二十二年</title>
<doc_content>
<AlignBegin Type="Time" Key="5944" RefId="魯襄公二十二年正月" Term="魯襄公二十二年正月"/>二十有二年春，王正月，公至自會。<AlignEnd Key="5944"/>
<AlignBegin Type="Time" Key="5945" RefId="魯襄公二十二年四月" Term="魯襄公二十二年四月"/>夏，四月。<AlignEnd Key="5945"/>
<AlignBegin Type="Time" Key="5946" RefId="魯襄公二十二年七月" Term="魯襄公二十二年七月"/>秋，七月辛酉，叔老卒。<AlignEnd Key="5946"/>
<AlignBegin Type="Time" Key="5947" RefId="魯襄公二十二年十月" Term="魯襄公二十二年十月"/>冬，公會晉侯、齊侯、宋公、衛侯、鄭伯、曹伯、莒子、邾子、滕子、薛伯、杞伯、小邾子于沙隨。公至自會。<AlignEnd Key="5947"/>
<AlignBegin Type="Time" Key="5948" RefId="魯襄公二十二年十月" Term="魯襄公二十二年十月"/>楚殺其大夫公子追舒。<AlignEnd Key="5948"/>
</doc_content>
</document>
<document filename="ChunQiuGuLiangZhuan_00173">
<corpus>春秋穀梁傳</corpus>
<title>魯襄公二十三年</title>
<doc_content>
<AlignBegin Type="Time" Key="5949" RefId="魯襄公二十三年二月" Term="魯襄公二十三年二月"/>二十有三年春，王二月癸酉朔，日有食之。<AlignEnd Key="5949"/>
<AlignBegin Type="Time" Key="5950" RefId="魯襄公二十三年三月" Term="魯襄公二十三年三月"/>三月己巳，杞伯丐卒。<AlignEnd Key="5950"/>
<AlignBegin Type="Time" Key="5951" RefId="魯襄公二十三年四月" Term="魯襄公二十三年四月"/>夏，邾畀我來奔。<AlignEnd Key="5951"/>
<AlignBegin Type="Time" Key="5952" RefId="魯襄公二十三年四月" Term="魯襄公二十三年四月"/>葬杞孝公。<AlignEnd Key="5952"/>
<AlignBegin Type="Time" Key="5953" RefId="魯襄公二十三年四月" Term="魯襄公二十三年四月"/>陳殺其大夫慶虎，及慶寅。稱國以殺，罪累上也。及慶寅，慶寅累也。<AlignEnd Key="5953"/>
<AlignBegin Type="Time" Key="5954" RefId="魯襄公二十三年四月" Term="魯襄公二十三年四月"/>陳侯之弟光自楚歸于陳。<AlignEnd Key="5954"/>
<AlignBegin Type="Time" Key="5955" RefId="魯襄公二十三年四月" Term="魯襄公二十三年四月"/>晉欒盈復入于晉，入于曲沃。<AlignEnd Key="5955"/>
<AlignBegin Type="Time" Key="5956" RefId="魯襄公二十三年七月" Term="魯襄公二十三年七月"/>秋，齊侯伐衛，遂伐晉。<AlignEnd Key="5956"/>
<AlignBegin Type="Time" Key="5957" RefId="魯襄公二十三年八月" Term="魯襄公二十三年八月"/>八月，叔孫豹帥師救晉，次于雍渝。言救後次，非救也。<AlignEnd Key="5957"/>
<AlignBegin Type="Time" Key="5958" RefId="魯襄公二十三年八月" Term="魯襄公二十三年八月"/>己卯，仲孫速卒。<AlignEnd Key="5958"/>
<AlignBegin Type="Time" Key="5959" RefId="魯襄公二十三年十月" Term="魯襄公二十三年十月"/>冬，十月乙亥，臧孫紇出奔邾。其日，正臧孫紇之出也。蘧伯玉曰：「不以道事其君者，其出乎！」<AlignEnd Key="5959"/>
<AlignBegin Type="Time" Key="5960" RefId="魯襄公二十三年十月" Term="魯襄公二十三年十月"/>晉人殺欒盈。惡之，弗有也。<AlignEnd Key="5960"/>
<AlignBegin Type="Time" Key="5961" RefId="魯襄公二十三年十月" Term="魯襄公二十三年十月"/>齊侯襲莒。<AlignEnd Key="5961"/>
</doc_content>
</document>
<document filename="ChunQiuGuLiangZhuan_00174">
<corpus>春秋穀梁傳</corpus>
<title>魯襄公二十四年</title>
<doc_content>
<AlignBegin Type="Time" Key="5962" RefId="魯襄公二十四年正月" Term="魯襄公二十四年正月"/>二十有四年春，叔孫豹如晉。<AlignEnd Key="5962"/>
<AlignBegin Type="Time" Key="5963" RefId="魯襄公二十四年正月" Term="魯襄公二十四年正月"/>仲孫羯帥師侵齊。<AlignEnd Key="5963"/>
<AlignBegin Type="Time" Key="5964" RefId="魯襄公二十四年四月" Term="魯襄公二十四年四月"/>夏，楚子伐吳。<AlignEnd Key="5964"/>
<AlignBegin Type="Time" Key="5965" RefId="魯襄公二十四年七月" Term="魯襄公二十四年七月"/>秋，七月甲子朔，日有食之，既。<AlignEnd Key="5965"/>
<AlignBegin Type="Time" Key="5966" RefId="魯襄公二十四年七月" Term="魯襄公二十四年七月"/>齊崔杼帥師伐莒。<AlignEnd Key="5966"/>
<AlignBegin Type="Time" Key="5967" RefId="魯襄公二十四年七月" Term="魯襄公二十四年七月"/>大水。<AlignEnd Key="5967"/>
<AlignBegin Type="Time" Key="5968" RefId="魯襄公二十四年八月" Term="魯襄公二十四年八月"/>八月癸巳朔，日有食之。<AlignEnd Key="5968"/>
<AlignBegin Type="Time" Key="5969" RefId="魯襄公二十四年八月" Term="魯襄公二十四年八月"/>公會晉侯、宋公、衛侯、鄭伯、曹伯、莒子、邾子、滕子、薛伯、杞伯、小邾子于夷儀。<AlignEnd Key="5969"/>
<AlignBegin Type="Time" Key="5970" RefId="魯襄公二十四年十月" Term="魯襄公二十四年十月"/>冬，楚子、蔡侯、陳侯、許男伐鄭。<AlignEnd Key="5970"/>
<AlignBegin Type="Time" Key="5971" RefId="魯襄公二十四年十月" Term="魯襄公二十四年十月"/>公至自會。<AlignEnd Key="5971"/>
<AlignBegin Type="Time" Key="5972" RefId="魯襄公二十四年十月" Term="魯襄公二十四年十月"/>陳鍼宜咎出奔楚。<AlignEnd Key="5972"/>
<AlignBegin Type="Time" Key="5973" RefId="魯襄公二十四年十月" Term="魯襄公二十四年十月"/>叔孫豹如京師。<AlignEnd Key="5973"/>
<AlignBegin Type="Time" Key="5974" RefId="魯襄公二十四年十月" Term="魯襄公二十四年十月"/>大饑。五穀不升為大饑。一穀不升謂之嗛，二穀不升謂之饑，三穀不升謂之饉，四穀不升謂之康，五穀不升謂之大侵。大侵之禮，君食不兼味，臺榭不涂，弛侯，廷道不除，百官布而不制，鬼神禱而不祀。此大侵之禮也。<AlignEnd Key="5974"/>
</doc_content>
</document>
<document filename="ChunQiuGuLiangZhuan_00175">
<corpus>春秋穀梁傳</corpus>
<title>魯襄公二十五年</title>
<doc_content>
<AlignBegin Type="Time" Key="5975" RefId="魯襄公二十五年正月" Term="魯襄公二十五年正月"/>二十有五年春，齊崔杼帥師伐我北鄙。<AlignEnd Key="5975"/>
<AlignBegin Type="Time" Key="5976" RefId="魯襄公二十五年五月" Term="魯襄公二十五年五月"/>夏，五月乙亥，齊崔杼弒其君光。莊公失言，淫于崔氏。<AlignEnd Key="5976"/>
<AlignBegin Type="Time" Key="5977" RefId="魯襄公二十五年五月" Term="魯襄公二十五年五月"/>公會晉侯、宋公、衛侯、鄭伯、曹伯、莒子、邾子、滕子、薛伯、杞伯、小邾子于夷儀。<AlignEnd Key="5977"/>
<AlignBegin Type="Time" Key="5978" RefId="魯襄公二十五年六月" Term="魯襄公二十五年六月"/>六月壬子，鄭公孫舍之帥師入陳。<AlignEnd Key="5978"/>
<AlignBegin Type="Time" Key="5979" RefId="魯襄公二十五年八月" Term="魯襄公二十五年八月"/>秋，八月己巳，諸侯同盟于重丘。<AlignEnd Key="5979"/>
<AlignBegin Type="Time" Key="5980" RefId="魯襄公二十五年八月" Term="魯襄公二十五年八月"/>公至自會。<AlignEnd Key="5980"/>
<AlignBegin Type="Time" Key="5981" RefId="魯襄公二十五年八月" Term="魯襄公二十五年八月"/>衛侯入于夷儀。<AlignEnd Key="5981"/>
<AlignBegin Type="Time" Key="5982" RefId="魯襄公二十五年八月" Term="魯襄公二十五年八月"/>楚屈建帥師滅舒鳩。<AlignEnd Key="5982"/>
<AlignBegin Type="Time" Key="5983" RefId="魯襄公二十五年十月" Term="魯襄公二十五年十月"/>冬，鄭公孫夏帥師伐陳。<AlignEnd Key="5983"/>
<AlignBegin Type="Time" Key="5984" RefId="魯襄公二十五年十二月" Term="魯襄公二十五年十二月"/>十有二月，吳子謁伐楚門于巢，卒。以伐楚之事門于巢，卒也。于巢者，外乎楚也。門于巢，乃伐楚也。諸侯不生名，取卒之名，加之「伐楚」之上者，見以伐楚卒也。其見以伐楚卒，何也？古者大國過小邑，小邑必飾城而請罪，禮也。吳子謁伐楚至巢，入其門，門人射吳子，有矢創，反舍而卒。古者雖有文事，必有武備。非巢之不飾城而請罪，非吳子之自輕也。<AlignEnd Key="5984"/>
</doc_content>
</document>
<document filename="ChunQiuGuLiangZhuan_00176">
<corpus>春秋穀梁傳</corpus>
<title>魯襄公二十六年</title>
<doc_content>
<AlignBegin Type="Time" Key="5985" RefId="魯襄公二十六年二月" Term="魯襄公二十六年二月"/>二十有六年春，王二月辛卯，衛甯喜弒其君剽。此不正，其日何也？殖也立之，喜也君之，正也。<AlignEnd Key="5985"/>
<AlignBegin Type="Time" Key="5986" RefId="魯襄公二十六年二月" Term="魯襄公二十六年二月"/>衛孫林父入于戚以叛。甲午，衛侯衎復歸于衛。日歸，見知弒也。<AlignEnd Key="5986"/>
<AlignBegin Type="Time" Key="5987" RefId="魯襄公二十六年四月" Term="魯襄公二十六年四月"/>夏，晉侯使荀吳來聘。<AlignEnd Key="5987"/>
<AlignBegin Type="Time" Key="5988" RefId="魯襄公二十六年四月" Term="魯襄公二十六年四月"/>公會晉人、鄭良霄、宋人、曹人于澶淵。<AlignEnd Key="5988"/>
<AlignBegin Type="Time" Key="5989" RefId="魯襄公二十六年七月" Term="魯襄公二十六年七月"/>秋，宋公殺其世子痤。<AlignEnd Key="5989"/>
<AlignBegin Type="Time" Key="5990" RefId="魯襄公二十六年七月" Term="魯襄公二十六年七月"/>晉人執衛甯喜。<AlignEnd Key="5990"/>
<AlignBegin Type="Time" Key="5991" RefId="魯襄公二十六年八月" Term="魯襄公二十六年八月"/>八月壬午，許男甯卒于楚。<AlignEnd Key="5991"/>
<AlignBegin Type="Time" Key="5992" RefId="魯襄公二十六年十月" Term="魯襄公二十六年十月"/>冬，楚子、蔡侯、陳侯伐鄭。<AlignEnd Key="5992"/>
<AlignBegin Type="Time" Key="5993" RefId="魯襄公二十六年十月" Term="魯襄公二十六年十月"/>葬許靈公。<AlignEnd Key="5993"/>
</doc_content>
</document>
<document filename="ChunQiuGuLiangZhuan_00177">
<corpus>春秋穀梁傳</corpus>
<title>魯襄公二十七年</title>
<doc_content>
<AlignBegin Type="Time" Key="5994" RefId="魯襄公二十七年正月" Term="魯襄公二十七年正月"/>二十有七年春，齊侯使慶封來聘。<AlignEnd Key="5994"/>
<AlignBegin Type="Time" Key="5995" RefId="魯襄公二十七年四月" Term="魯襄公二十七年四月"/>夏，叔孫豹會晉趙武、楚屈建、蔡公孫歸生、衛石惡、陳孔奐、鄭良霄、許人、曹人于宋。<AlignEnd Key="5995"/>
<AlignBegin Type="Time" Key="5996" RefId="魯襄公二十七年四月" Term="魯襄公二十七年四月"/>衛殺其大夫甯喜。稱國以殺，罪累上也。甯喜弒君，其以累上之辭言之，何也？嘗為大夫，與之涉公事矣！甯喜由君弒君，而不以弒君之罪罪之者，惡獻公也。<AlignEnd Key="5996"/>
<AlignBegin Type="Time" Key="5997" RefId="魯襄公二十七年四月" Term="魯襄公二十七年四月"/>衛侯之弟專出奔晉。專，喜之徒也。專之為喜之徒，何也？己雖急納其兄，與人之臣謀弒其君，是亦弒君者也。專其曰弟，何也？專有是信者，君賂不入乎喜而殺喜，是君不直乎喜也，故出奔晉。織絇邯鄲，終身不言衛。專之去，合乎《春秋》。<AlignEnd Key="5997"/>
<AlignBegin Type="Time" Key="5998" RefId="魯襄公二十七年七月" Term="魯襄公二十七年七月"/>秋，七月辛巳，豹及諸侯之大夫盟于宋。湨梁之會，諸侯在而不曰諸侯之大夫，大夫不臣也。晉趙武恥之。豹云者，恭也。諸侯不在而曰諸侯之大夫，大夫臣也。其臣恭也，晉趙武為之會也。<AlignEnd Key="5998"/>
<AlignBegin Type="Time" Key="5999" RefId="魯襄公二十七年十二月" Term="魯襄公二十七年十二月"/>冬，十有二月乙亥朔，日有食之。<AlignEnd Key="5999"/>
</doc_content>
</document>
<document filename="ChunQiuGuLiangZhuan_00178">
<corpus>春秋穀梁傳</corpus>
<title>魯襄公二十八年</title>
<doc_content>
<AlignBegin Type="Time" Key="6000" RefId="魯襄公二十八年正月" Term="魯襄公二十八年正月"/>二十有八年春，無冰。<AlignEnd Key="6000"/>
<AlignBegin Type="Time" Key="6001" RefId="魯襄公二十八年四月" Term="魯襄公二十八年四月"/>夏，衛石惡出奔晉。<AlignEnd Key="6001"/>
<AlignBegin Type="Time" Key="6002" RefId="魯襄公二十八年四月" Term="魯襄公二十八年四月"/>邾子來朝。<AlignEnd Key="6002"/>
<AlignBegin Type="Time" Key="6003" RefId="魯襄公二十八年八月" Term="魯襄公二十八年八月"/>秋，八月，大雩。<AlignEnd Key="6003"/>
<AlignBegin Type="Time" Key="6004" RefId="魯襄公二十八年八月" Term="魯襄公二十八年八月"/>仲孫羯如晉。<AlignEnd Key="6004"/>
<AlignBegin Type="Time" Key="6005" RefId="魯襄公二十八年十月" Term="魯襄公二十八年十月"/>冬，齊慶封來奔。<AlignEnd Key="6005"/>
<AlignBegin Type="Time" Key="6006" RefId="魯襄公二十八年十一月" Term="魯襄公二十八年十一月"/>十有一月，公如楚。<AlignEnd Key="6006"/>
<AlignBegin Type="Time" Key="6007" RefId="魯襄公二十八年十二月" Term="魯襄公二十八年十二月"/>十有二月甲寅，天王崩。<AlignEnd Key="6007"/>
<AlignBegin Type="Time" Key="6008" RefId="魯襄公二十八年十二月" Term="魯襄公二十八年十二月"/>乙未，楚子昭卒。<AlignEnd Key="6008"/>
</doc_content>
</document>
<document filename="ChunQiuGuLiangZhuan_00179">
<corpus>春秋穀梁傳</corpus>
<title>魯襄公二十九年</title>
<doc_content>
<AlignBegin Type="Time" Key="6009" RefId="魯襄公二十九年正月" Term="魯襄公二十九年正月"/>二十有九年春，王正月，公在楚。閔公也。<AlignEnd Key="6009"/>
<AlignBegin Type="Time" Key="6010" RefId="魯襄公二十九年五月" Term="魯襄公二十九年五月"/>夏，五月，公至自楚。喜之也。致君者，殆其往；而喜其反，此致君之意義也。<AlignEnd Key="6010"/>
<AlignBegin Type="Time" Key="6011" RefId="魯襄公二十九年五月" Term="魯襄公二十九年五月"/>庚午，衛侯衎卒。<AlignEnd Key="6011"/>
<AlignBegin Type="Time" Key="6012" RefId="魯襄公二十九年五月" Term="魯襄公二十九年五月"/>閽弒吳子餘祭。閽，門者也，寺人也。不稱名姓，閽不得齊於人；不稱其君，閽不得君其君也。禮：君不使無恥，不近刑人，不狎敵，不邇怨。賤人非所貴也，貴人非所刑也，刑人非所近也。舉至賤而加之吳子，吳子近刑人也。閽弒吳子餘祭，仇之也。<AlignEnd Key="6012"/>
<AlignBegin Type="Time" Key="6013" RefId="魯襄公二十九年五月" Term="魯襄公二十九年五月"/>仲孫羯會晉荀盈、齊高止、宋華定、衛世叔儀、鄭公孫段、曹人、莒人、邾人、滕人、薛人、小邾人，城杞。古者天子封諸侯，其地足以容其民，其民足以滿城以自守也。杞危而不能自守，故諸侯之大夫，相帥以城之。此變之正也。<AlignEnd Key="6013"/>
<AlignBegin Type="Time" Key="6014" RefId="魯襄公二十九年五月" Term="魯襄公二十九年五月"/>晉侯使士鞅來聘。<AlignEnd Key="6014"/>
<AlignBegin Type="Time" Key="6015" RefId="魯襄公二十九年五月" Term="魯襄公二十九年五月"/>杞子來盟。<AlignEnd Key="6015"/>
<AlignBegin Type="Time" Key="6016" RefId="魯襄公二十九年五月" Term="魯襄公二十九年五月"/>吳子使札來聘。吳其稱子，何也？善使延陵季子，故進之也。身賢，賢也；使賢，亦賢也。延陵季子之賢，尊君也。其名，成尊於上也。<AlignEnd Key="6016"/>
<AlignBegin Type="Time" Key="6017" RefId="魯襄公二十九年七月" Term="魯襄公二十九年七月"/>秋，七月，葬衛獻公。<AlignEnd Key="6017"/>
<AlignBegin Type="Time" Key="6018" RefId="魯襄公二十九年七月" Term="魯襄公二十九年七月"/>齊高止出奔北燕。其曰北燕，從史文也。<AlignEnd Key="6018"/>
<AlignBegin Type="Time" Key="6019" RefId="魯襄公二十九年十月" Term="魯襄公二十九年十月"/>冬，仲孫羯如晉。<AlignEnd Key="6019"/>
</doc_content>
</document>
<document filename="ChunQiuGuLiangZhuan_00180">
<corpus>春秋穀梁傳</corpus>
<title>魯襄公三十年</title>
<doc_content>
<AlignBegin Type="Time" Key="6020" RefId="魯襄公三十年正月" Term="魯襄公三十年正月"/>三十年春，王正月，楚子使薳罷來聘。<AlignEnd Key="6020"/>
<AlignBegin Type="Time" Key="6021" RefId="魯襄公三十年四月" Term="魯襄公三十年四月"/>夏，四月，蔡世子般弒其君固。其不日，子奪父政，是謂夷之。<AlignEnd Key="6021"/>
<AlignBegin Type="Time" Key="6022" RefId="魯襄公三十年五月" Term="魯襄公三十年五月"/>五月甲午，宋災，伯姬卒。取卒之日，加之災上者，見以災卒也。其見以災卒奈何？伯姬之舍失火，左右曰：「夫人少辟火乎？」伯姬曰：「婦人之義，傅母不在，宵不下堂。」左右又曰：「夫人少辟火乎？」伯姬曰：「婦人之義，保母不在，宵不下堂。」遂逮乎火而死。婦人以貞為行者也，伯姬之婦道盡矣！詳其事，賢伯姬也。<AlignEnd Key="6022"/>
<AlignBegin Type="Time" Key="6023" RefId="魯襄公三十年五月" Term="魯襄公三十年五月"/>天王殺其弟佞夫。傳曰：諸侯且不首惡，況於天子乎！君無忍親之義，天子、諸侯所親者，唯長子母弟耳。天王殺其弟佞夫，甚之也！<AlignEnd Key="6023"/>
<AlignBegin Type="Time" Key="6024" RefId="魯襄公三十年五月" Term="魯襄公三十年五月"/>王子瑕奔晉。<AlignEnd Key="6024"/>
<AlignBegin Type="Time" Key="6025" RefId="魯襄公三十年七月" Term="魯襄公三十年七月"/>秋，七月，叔弓如宋，葬共姬。外夫人不書葬，此其言葬，何也？吾女也。卒災，故隱而葬之也。<AlignEnd Key="6025"/>
<AlignBegin Type="Time" Key="6026" RefId="魯襄公三十年七月" Term="魯襄公三十年七月"/>鄭良霄出奔許，自許入于鄭。鄭人殺良霄。不言大夫，惡之也。<AlignEnd Key="6026"/>
<AlignBegin Type="Time" Key="6027" RefId="魯襄公三十年十月" Term="魯襄公三十年十月"/>冬，十月，葬蔡景公。不日卒而月葬，不葬者也。卒而葬之，不忍使父失民於子也。<AlignEnd Key="6027"/>
<AlignBegin Type="Time" Key="6028" RefId="魯襄公三十年十月" Term="魯襄公三十年十月"/>晉人、齊人、宋人、衛人、鄭人、曹人、莒人、邾人、滕人、薛人、杞人、小邾人，會于澶淵，宋災故。會不言其所為，其曰「宋災故」，何也？不言災故，則無以見其善也。其曰人，何也？救災以眾。何救焉？更宋之所喪財也。澶淵之會，中國不侵伐夷狄，夷狄不入中國，無侵伐八年，善之也。晉趙武、楚屈建之力也。<AlignEnd Key="6028"/>
</doc_content>
</document>
<document filename="ChunQiuGuLiangZhuan_00181">
<corpus>春秋穀梁傳</corpus>
<title>魯襄公三十一年</title>
<doc_content>
<AlignBegin Type="Time" Key="6029" RefId="魯襄公三十一年正月" Term="魯襄公三十一年正月"/>三十有一年春，王正月。<AlignEnd Key="6029"/>
<AlignBegin Type="Time" Key="6030" RefId="魯襄公三十一年六月" Term="魯襄公三十一年六月"/>夏，六月辛巳，公薨于楚宮。楚宮，非正也。<AlignEnd Key="6030"/>
<AlignBegin Type="Time" Key="6031" RefId="魯襄公三十一年九月" Term="魯襄公三十一年九月"/>秋，九月癸巳，子野卒。子卒日，正也。<AlignEnd Key="6031"/>
<AlignBegin Type="Time" Key="6032" RefId="魯襄公三十一年九月" Term="魯襄公三十一年九月"/>己亥，仲孫羯卒。<AlignEnd Key="6032"/>
<AlignBegin Type="Time" Key="6033" RefId="魯襄公三十一年十月" Term="魯襄公三十一年十月"/>冬，十月，滕子來會葬。癸酉，葬我君襄公。<AlignEnd Key="6033"/>
<AlignBegin Type="Time" Key="6034" RefId="魯襄公三十一年十一月" Term="魯襄公三十一年十一月"/>十有一月，莒人弒其君密州。<AlignEnd Key="6034"/>
</doc_content>
</document>
<document filename="ChunQiuGuLiangZhuan_00182">
<corpus>春秋穀梁傳</corpus>
<title>魯昭公元年</title>
<doc_content>
<AlignBegin Type="Time" Key="6035" RefId="魯昭公元年正月" Term="魯昭公元年正月"/>元年春，王正月，公即位。繼正即位，正也。<AlignEnd Key="6035"/>
<AlignBegin Type="Time" Key="6036" RefId="魯昭公元年三月" Term="魯昭公元年三月"/>叔孫豹會晉趙武、楚公子圍、齊國弱、宋向戌、衛齊惡、陳公子招、蔡公孫歸生、鄭罕虎、許人、曹人于郭。三月，取鄆。<AlignEnd Key="6036"/>
<AlignBegin Type="Time" Key="6037" RefId="魯昭公元年四月" Term="魯昭公元年四月"/>夏，秦伯之弟鍼出奔晉。諸侯之尊，弟兄不得以屬通。其弟云者，親之也。親而奔之，惡也。<AlignEnd Key="6037"/>
<AlignBegin Type="Time" Key="6038" RefId="魯昭公元年六月" Term="魯昭公元年六月"/>六月丁巳，邾子華卒。<AlignEnd Key="6038"/>
<AlignBegin Type="Time" Key="6039" RefId="魯昭公元年六月" Term="魯昭公元年六月"/>晉荀吳帥師，敗狄于太原。傳曰：中國曰太原，夷狄曰太鹵。號從中國，名從主人。<AlignEnd Key="6039"/>
<AlignBegin Type="Time" Key="6040" RefId="魯昭公元年七月" Term="魯昭公元年七月"/>秋，莒去疾自齊入于莒。<AlignEnd Key="6040"/>
<AlignBegin Type="Time" Key="6041" RefId="魯昭公元年七月" Term="魯昭公元年七月"/>莒展出奔吳。<AlignEnd Key="6041"/>
<AlignBegin Type="Time" Key="6042" RefId="魯昭公元年七月" Term="魯昭公元年七月"/>叔弓帥師疆鄆田。疆之為言猶竟也。<AlignEnd Key="6042"/>
<AlignBegin Type="Time" Key="6043" RefId="魯昭公元年七月" Term="魯昭公元年七月"/>葬邾悼公。<AlignEnd Key="6043"/>
<AlignBegin Type="Time" Key="6044" RefId="魯昭公元年十一月" Term="魯昭公元年十一月"/>冬，十有一月己酉，楚子卷卒。<AlignEnd Key="6044"/>
<AlignBegin Type="Time" Key="6045" RefId="魯昭公元年十一月" Term="魯昭公元年十一月"/>楚公子比出奔晉。<AlignEnd Key="6045"/>
</doc_content>
</document>
<document filename="ChunQiuGuLiangZhuan_00183">
<corpus>春秋穀梁傳</corpus>
<title>魯昭公二年</title>
<doc_content>
<AlignBegin Type="Time" Key="6046" RefId="魯昭公二年正月" Term="魯昭公二年正月"/>二年春，晉侯使韓起來聘。<AlignEnd Key="6046"/>
<AlignBegin Type="Time" Key="6047" RefId="魯昭公二年四月" Term="魯昭公二年四月"/>夏，叔弓如晉。<AlignEnd Key="6047"/>
<AlignBegin Type="Time" Key="6048" RefId="魯昭公二年七月" Term="魯昭公二年七月"/>秋，鄭殺其大夫公孫黑。<AlignEnd Key="6048"/>
<AlignBegin Type="Time" Key="6049" RefId="魯昭公二年十月" Term="魯昭公二年十月"/>冬，公如晉，至河乃復。恥如晉，故著有疾也。<AlignEnd Key="6049"/>
<AlignBegin Type="Time" Key="6050" RefId="魯昭公二年十月" Term="魯昭公二年十月"/>季孫宿如晉。公如晉而不得入，季孫宿如晉而得入，惡季孫宿也。<AlignEnd Key="6050"/>
</doc_content>
</document>
<document filename="ChunQiuGuLiangZhuan_00184">
<corpus>春秋穀梁傳</corpus>
<title>魯昭公三年</title>
<doc_content>
<AlignBegin Type="Time" Key="6051" RefId="魯昭公三年正月" Term="魯昭公三年正月"/>三年春，王正月丁未，滕子原卒。<AlignEnd Key="6051"/>
<AlignBegin Type="Time" Key="6052" RefId="魯昭公三年五月" Term="魯昭公三年五月"/>夏，叔弓如滕。五月，葬滕成公。<AlignEnd Key="6052"/>
<AlignBegin Type="Time" Key="6053" RefId="魯昭公三年七月" Term="魯昭公三年七月"/>秋，小邾子來朝。<AlignEnd Key="6053"/>
<AlignBegin Type="Time" Key="6054" RefId="魯昭公三年八月" Term="魯昭公三年八月"/>八月，大雩。<AlignEnd Key="6054"/>
<AlignBegin Type="Time" Key="6055" RefId="魯昭公三年十月" Term="魯昭公三年十月"/>冬，大雨雹。<AlignEnd Key="6055"/>
<AlignBegin Type="Time" Key="6056" RefId="魯昭公三年十月" Term="魯昭公三年十月"/>北燕伯款出奔齊。其曰北燕，從史文也。<AlignEnd Key="6056"/>
</doc_content>
</document>
<document filename="ChunQiuGuLiangZhuan_00185">
<corpus>春秋穀梁傳</corpus>
<title>魯昭公四年</title>
<doc_content>
<AlignBegin Type="Time" Key="6057" RefId="魯昭公四年正月" Term="魯昭公四年正月"/>四年春，王正月，大雨雪。<AlignEnd Key="6057"/>
<AlignBegin Type="Time" Key="6058" RefId="魯昭公四年四月" Term="魯昭公四年四月"/>夏，楚子、蔡侯、陳侯、鄭伯、許男、徐子、滕子、頓子、胡子、沈子、小邾子、宋世子佐、淮夷會于申。楚人執徐子。<AlignEnd Key="6058"/>
<AlignBegin Type="Time" Key="6059" RefId="魯昭公四年七月" Term="魯昭公四年七月"/>秋，七月，楚子、蔡侯、陳侯、許男、頓子、胡子、沈子、淮夷伐吳。執齊慶封殺之。此入而殺，其不言入，何也？慶封封乎吳鍾離。其不言伐鍾離，何也？不與吳封也。慶封其以齊氏，何也？為齊討也。靈王使人以慶封令於軍中曰：「有若齊慶封弒其君者乎？」慶封曰：「子一息，我亦且一言，曰：『有若楚公子圍弒其兄之子，而代之為君者乎？』」軍人粲然皆笑。慶封弒其君，而不以弒君之罪罪之者，慶封不為靈王服也，不與楚討也。《春秋》之義，用貴治賤，用賢治不肖，不以亂治亂也。孔子曰：「懷惡而討，雖死不服，其斯之謂與？」（經四·三）遂滅厲。（傳）遂，繼事也。<AlignEnd Key="6059"/>
<AlignBegin Type="Time" Key="6060" RefId="魯昭公四年九月" Term="魯昭公四年九月"/>九月，居繒。<AlignEnd Key="6060"/>
<AlignBegin Type="Time" Key="6061" RefId="魯昭公四年十二月" Term="魯昭公四年十二月"/>冬，十有二月乙卯，叔孫豹卒。<AlignEnd Key="6061"/>
</doc_content>
</document>
<document filename="ChunQiuGuLiangZhuan_00186">
<corpus>春秋穀梁傳</corpus>
<title>魯昭公五年</title>
<doc_content>
<AlignBegin Type="Time" Key="6062" RefId="魯昭公五年正月" Term="魯昭公五年正月"/>五年春，王正月，舍中軍。貴復正也。<AlignEnd Key="6062"/>
<AlignBegin Type="Time" Key="6063" RefId="魯昭公五年正月" Term="魯昭公五年正月"/>楚殺其大夫屈申。<AlignEnd Key="6063"/>
<AlignBegin Type="Time" Key="6064" RefId="魯昭公五年正月" Term="魯昭公五年正月"/>公如晉。<AlignEnd Key="6064"/>
<AlignBegin Type="Time" Key="6065" RefId="魯昭公五年四月" Term="魯昭公五年四月"/>夏，莒牟夷以牟婁及防茲來奔。以者，不以者也。來奔者，不言出。及防茲，以大及小也。莒無大夫，其曰牟夷，何也？以其地來也。以地來，則何以書也？重地也。<AlignEnd Key="6065"/>
<AlignBegin Type="Time" Key="6066" RefId="魯昭公五年七月" Term="魯昭公五年七月"/>秋，七月，公至自晉。<AlignEnd Key="6066"/>
<AlignBegin Type="Time" Key="6067" RefId="魯昭公五年七月" Term="魯昭公五年七月"/>戊辰，叔弓帥師，敗莒師于賁泉。狄人謂賁泉失臺，號從中國，名從主人。<AlignEnd Key="6067"/>
<AlignBegin Type="Time" Key="6068" RefId="魯昭公五年七月" Term="魯昭公五年七月"/>秦伯卒。<AlignEnd Key="6068"/>
<AlignBegin Type="Time" Key="6069" RefId="魯昭公五年十月" Term="魯昭公五年十月"/>冬，楚子、蔡侯、陳侯、許男、頓子、沈子、徐人、越人伐吳。<AlignEnd Key="6069"/>
</doc_content>
</document>
<document filename="ChunQiuGuLiangZhuan_00187">
<corpus>春秋穀梁傳</corpus>
<title>魯昭公六年</title>
<doc_content>
<AlignBegin Type="Time" Key="6070" RefId="魯昭公六年正月" Term="魯昭公六年正月"/>六年春，王正月，杞伯益姑卒。<AlignEnd Key="6070"/>
<AlignBegin Type="Time" Key="6071" RefId="魯昭公六年正月" Term="魯昭公六年正月"/>葬秦景公。<AlignEnd Key="6071"/>
<AlignBegin Type="Time" Key="6072" RefId="魯昭公六年四月" Term="魯昭公六年四月"/>夏，季孫宿如晉。<AlignEnd Key="6072"/>
<AlignBegin Type="Time" Key="6073" RefId="魯昭公六年四月" Term="魯昭公六年四月"/>葬杞文公。<AlignEnd Key="6073"/>
<AlignBegin Type="Time" Key="6074" RefId="魯昭公六年四月" Term="魯昭公六年四月"/>宋華合比出奔衛。<AlignEnd Key="6074"/>
<AlignBegin Type="Time" Key="6075" RefId="魯昭公六年九月" Term="魯昭公六年九月"/>秋，九月，大雩。<AlignEnd Key="6075"/>
<AlignBegin Type="Time" Key="6076" RefId="魯昭公六年九月" Term="魯昭公六年九月"/>楚薳罷帥師伐吳。<AlignEnd Key="6076"/>
<AlignBegin Type="Time" Key="6077" RefId="魯昭公六年十月" Term="魯昭公六年十月"/>冬，叔弓如楚。<AlignEnd Key="6077"/>
<AlignBegin Type="Time" Key="6078" RefId="魯昭公六年十月" Term="魯昭公六年十月"/>齊侯伐北燕。<AlignEnd Key="6078"/>
</doc_content>
</document>
<document filename="ChunQiuGuLiangZhuan_00188">
<corpus>春秋穀梁傳</corpus>
<title>魯昭公七年</title>
<doc_content>
<AlignBegin Type="Time" Key="6079" RefId="魯昭公七年正月" Term="魯昭公七年正月"/>七年春，王正月，暨齊平。平者，成也。暨，猶暨暨也。暨者，不得已也。以外及內曰暨。<AlignEnd Key="6079"/>
<AlignBegin Type="Time" Key="6080" RefId="魯昭公七年三月" Term="魯昭公七年三月"/>三月，公如楚。<AlignEnd Key="6080"/>
<AlignBegin Type="Time" Key="6081" RefId="魯昭公七年三月" Term="魯昭公七年三月"/>叔孫婼如齊蒞盟。蒞，位也。內之前定之辭謂之蒞，外之前定之辭謂之來。<AlignEnd Key="6081"/>
<AlignBegin Type="Time" Key="6082" RefId="魯昭公七年四月" Term="魯昭公七年四月"/>夏，四月甲辰朔，日有食之。<AlignEnd Key="6082"/>
<AlignBegin Type="Time" Key="6083" RefId="魯昭公七年八月" Term="魯昭公七年八月"/>秋，八月戊辰，衛侯惡卒。鄉曰衛齊惡，今曰衛侯惡，此何為君臣同名也？君子不奪人名，不奪人親之所名，重其所以來也。王父名子也。<AlignEnd Key="6083"/>
<AlignBegin Type="Time" Key="6084" RefId="魯昭公七年九月" Term="魯昭公七年九月"/>九月，公至自楚。<AlignEnd Key="6084"/>
<AlignBegin Type="Time" Key="6085" RefId="魯昭公七年十一月" Term="魯昭公七年十一月"/>冬，十有一月癸未，季孫宿卒。十有二月癸亥，葬衛襄公。<AlignEnd Key="6085"/>
</doc_content>
</document>
<document filename="ChunQiuGuLiangZhuan_00189">
<corpus>春秋穀梁傳</corpus>
<title>魯昭公八年</title>
<doc_content>
<AlignBegin Type="Time" Key="6086" RefId="魯昭公八年正月" Term="魯昭公八年正月"/>八年春，陳侯之弟招殺陳世子偃師。鄉曰陳公子招，今曰陳侯之弟招，何也？曰：盡其親，所以惡招也。兩下相殺，不志乎《春秋》，此其志，何也？世子云者，唯君之貳也。云可以重之存焉志之也。諸侯之尊兄弟不得以屬通，其弟云者，親之也。親而殺之，惡也。<AlignEnd Key="6086"/>
<AlignBegin Type="Time" Key="6087" RefId="魯昭公八年四月" Term="魯昭公八年四月"/>夏，四月辛丑，陳侯溺卒。<AlignEnd Key="6087"/>
<AlignBegin Type="Time" Key="6088" RefId="魯昭公八年四月" Term="魯昭公八年四月"/>叔弓如晉。<AlignEnd Key="6088"/>
<AlignBegin Type="Time" Key="6089" RefId="魯昭公八年四月" Term="魯昭公八年四月"/>楚人執陳行人干徵師，殺之。稱人以執大夫，執有罪也。稱行人，怨接於上也。<AlignEnd Key="6089"/>
<AlignBegin Type="Time" Key="6090" RefId="魯昭公八年四月" Term="魯昭公八年四月"/>陳公子留出奔鄭。<AlignEnd Key="6090"/>
<AlignBegin Type="Time" Key="6091" RefId="魯昭公八年七月" Term="魯昭公八年七月"/>秋，搜于紅。正也。因搜狩以習用武事，禮之大者也。艾蘭以為防，置旃以為轅門，以葛覆質以為槷。流旁握，御轚者不得入。車軌塵，馬候蹄，揜禽旅，御者不失其馳，然後射者能中。過防弗逐，不從奔之道也。面傷不獻，不成禽不獻。禽雖多，天子取三十焉，其餘與士眾。以習射於射宮，射而中，田不得禽，則得禽；田得禽而射不中，則不得禽。是以知古之貴仁義，而賤勇力也。<AlignEnd Key="6091"/>
<AlignBegin Type="Time" Key="6092" RefId="魯昭公八年七月" Term="魯昭公八年七月"/>陳人殺其大夫公子過。<AlignEnd Key="6092"/>
<AlignBegin Type="Time" Key="6093" RefId="魯昭公八年七月" Term="魯昭公八年七月"/>大雩。<AlignEnd Key="6093"/>
<AlignBegin Type="Time" Key="6094" RefId="魯昭公八年十月" Term="魯昭公八年十月"/>冬，十月壬午，楚師滅陳，執陳公子招，放之于越。殺陳孔奐。惡楚子也。<AlignEnd Key="6094"/>
<AlignBegin Type="Time" Key="6095" RefId="魯昭公八年十月" Term="魯昭公八年十月"/>葬陳哀公。不與楚滅，閔公也。<AlignEnd Key="6095"/>
</doc_content>
</document>
<document filename="ChunQiuGuLiangZhuan_00190">
<corpus>春秋穀梁傳</corpus>
<title>魯昭公九年</title>
<doc_content>
<AlignBegin Type="Time" Key="6096" RefId="魯昭公九年正月" Term="魯昭公九年正月"/>九年春，叔弓會楚子于陳。<AlignEnd Key="6096"/>
<AlignBegin Type="Time" Key="6097" RefId="魯昭公九年正月" Term="魯昭公九年正月"/>許遷于夷。<AlignEnd Key="6097"/>
<AlignBegin Type="Time" Key="6098" RefId="魯昭公九年四月" Term="魯昭公九年四月"/>夏，四月，陳火。國曰災，邑曰火。火不志，此何以志？閔陳而存之也。<AlignEnd Key="6098"/>
<AlignBegin Type="Time" Key="6099" RefId="魯昭公九年七月" Term="魯昭公九年七月"/>秋，仲孫貜如齊。<AlignEnd Key="6099"/>
<AlignBegin Type="Time" Key="6100" RefId="魯昭公九年十月" Term="魯昭公九年十月"/>冬，筑郎囿。<AlignEnd Key="6100"/>
</doc_content>
</document>
<document filename="ChunQiuGuLiangZhuan_00191">
<corpus>春秋穀梁傳</corpus>
<title>魯昭公十年</title>
<doc_content>
<AlignBegin Type="Time" Key="6101" RefId="魯昭公十年正月" Term="魯昭公十年正月"/>十年春，王正月。<AlignEnd Key="6101"/>
<AlignBegin Type="Time" Key="6102" RefId="魯昭公十年四月" Term="魯昭公十年四月"/>夏，齊欒施來奔。<AlignEnd Key="6102"/>
<AlignBegin Type="Time" Key="6103" RefId="魯昭公十年七月" Term="魯昭公十年七月"/>秋，七月，季孫意如、叔弓、仲孫貜帥師伐莒。<AlignEnd Key="6103"/>
<AlignBegin Type="Time" Key="6104" RefId="魯昭公十年七月" Term="魯昭公十年七月"/>戊子，晉侯彪卒。<AlignEnd Key="6104"/>
<AlignBegin Type="Time" Key="6105" RefId="魯昭公十年九月" Term="魯昭公十年九月"/>九月，叔孫貜如晉。<AlignEnd Key="6105"/>
<AlignBegin Type="Time" Key="6106" RefId="魯昭公十年九月" Term="魯昭公十年九月"/>葬晉平公。<AlignEnd Key="6106"/>
<AlignBegin Type="Time" Key="6107" RefId="魯昭公十年十二月" Term="魯昭公十年十二月"/>十有二月甲子，宋公成卒。<AlignEnd Key="6107"/>
</doc_content>
</document>
<document filename="ChunQiuGuLiangZhuan_00192">
<corpus>春秋穀梁傳</corpus>
<title>魯昭公十一年</title>
<doc_content>
<AlignBegin Type="Time" Key="6108" RefId="魯昭公十一年二月" Term="魯昭公十一年二月"/>十有一年春，王二月，叔弓如宋，葬宋平公。<AlignEnd Key="6108"/>
<AlignBegin Type="Time" Key="6109" RefId="魯昭公十一年四月" Term="魯昭公十一年四月"/>夏，四月丁巳，楚子虔誘蔡侯般，殺之于申。何為名之也？夷狄之君，誘中國之君而殺之，故謹而名之也。稱時、稱月、稱日、稱地，謹之也。<AlignEnd Key="6109"/>
<AlignBegin Type="Time" Key="6110" RefId="魯昭公十一年四月" Term="魯昭公十一年四月"/>楚公子棄疾帥師圍蔡。<AlignEnd Key="6110"/>
<AlignBegin Type="Time" Key="6111" RefId="魯昭公十一年五月" Term="魯昭公十一年五月"/>五月甲申，夫人歸氏薨。<AlignEnd Key="6111"/>
<AlignBegin Type="Time" Key="6112" RefId="魯昭公十一年五月" Term="魯昭公十一年五月"/>大搜于比蒲。<AlignEnd Key="6112"/>
<AlignBegin Type="Time" Key="6113" RefId="魯昭公十一年五月" Term="魯昭公十一年五月"/>仲孫貜會邾子，盟于祲祥。<AlignEnd Key="6113"/>
<AlignBegin Type="Time" Key="6114" RefId="魯昭公十一年七月" Term="魯昭公十一年七月"/>秋，季孫意如會晉韓起、齊國弱、宋華亥、衛北宮佗、鄭罕虎、曹人、杞人于厥憖。<AlignEnd Key="6114"/>
<AlignBegin Type="Time" Key="6115" RefId="魯昭公十一年九月" Term="魯昭公十一年九月"/>九月己亥，葬我小君齊歸。<AlignEnd Key="6115"/>
<AlignBegin Type="Time" Key="6116" RefId="魯昭公十一年十一月" Term="魯昭公十一年十一月"/>冬，十有一月丁酉，楚師滅蔡，執蔡世子友以歸，用之。此子也，其曰世子，何也？不與楚殺也。一事注乎志，所以惡楚子也。<AlignEnd Key="6116"/>
</doc_content>
</document>
<document filename="ChunQiuGuLiangZhuan_00193">
<corpus>春秋穀梁傳</corpus>
<title>魯昭公十二年</title>
<doc_content>
<AlignBegin Type="Time" Key="6117" RefId="魯昭公十二年正月" Term="魯昭公十二年正月"/>十有二年春，齊高偃帥師，納北燕伯于陽。納者，內不受也。燕伯之不名，何也？不以高偃挈燕伯也。<AlignEnd Key="6117"/>
<AlignBegin Type="Time" Key="6118" RefId="魯昭公十二年三月" Term="魯昭公十二年三月"/>三月壬申，鄭伯嘉卒。<AlignEnd Key="6118"/>
<AlignBegin Type="Time" Key="6119" RefId="魯昭公十二年四月" Term="魯昭公十二年四月"/>夏，宋公使華定來聘。<AlignEnd Key="6119"/>
<AlignBegin Type="Time" Key="6120" RefId="魯昭公十二年四月" Term="魯昭公十二年四月"/>公如晉。至河，乃復。季孫氏不使遂乎晉也。<AlignEnd Key="6120"/>
<AlignBegin Type="Time" Key="6121" RefId="魯昭公十二年五月" Term="魯昭公十二年五月"/>五月，葬鄭簡公。<AlignEnd Key="6121"/>
<AlignBegin Type="Time" Key="6122" RefId="魯昭公十二年五月" Term="魯昭公十二年五月"/>楚殺其大夫成虎。<AlignEnd Key="6122"/>
<AlignBegin Type="Time" Key="6123" RefId="魯昭公十二年七月" Term="魯昭公十二年七月"/>秋，七月。<AlignEnd Key="6123"/>
<AlignBegin Type="Time" Key="6124" RefId="魯昭公十二年十月" Term="魯昭公十二年十月"/>冬，十月，公子憖出奔齊。<AlignEnd Key="6124"/>
<AlignBegin Type="Time" Key="6125" RefId="魯昭公十二年十月" Term="魯昭公十二年十月"/>楚子伐徐。<AlignEnd Key="6125"/>
<AlignBegin Type="Time" Key="6126" RefId="魯昭公十二年十月" Term="魯昭公十二年十月"/>晉伐鮮虞。其曰晉，狄之也。其狄之，何也？不正其與夷狄交伐中國，故狄稱之也。<AlignEnd Key="6126"/>
</doc_content>
</document>
<document filename="ChunQiuGuLiangZhuan_00194">
<corpus>春秋穀梁傳</corpus>
<title>魯昭公十三年</title>
<doc_content>
<AlignBegin Type="Time" Key="6127" RefId="魯昭公十三年正月" Term="魯昭公十三年正月"/>十有三年春，叔弓帥師圍費。<AlignEnd Key="6127"/>
<AlignBegin Type="Time" Key="6128" RefId="魯昭公十三年四月" Term="魯昭公十三年四月"/>夏，四月，楚公子比自晉歸于楚，弒其君虔于乾溪。自晉，晉有奉焉爾。歸而弒，不言歸，言歸非弒也。歸一事也，弒一事也，而遂言之，以比之歸弒，比不弒也。弒君者日；不日，比不弒也。<AlignEnd Key="6128"/>
<AlignBegin Type="Time" Key="6129" RefId="魯昭公十三年四月" Term="魯昭公十三年四月"/>楚公子棄疾殺公子比。當上之辭也。當上之辭者，謂不稱人以殺，乃以君殺之也。討賊以當上之辭，殺非弒也。比之不弒有四。取國者稱國以弒，楚公子棄疾殺公子比，比不嫌也。《春秋》不以嫌代嫌，棄疾主其事，故嫌也。<AlignEnd Key="6129"/>
<AlignBegin Type="Time" Key="6130" RefId="魯昭公十三年七月" Term="魯昭公十三年七月"/>秋，公會劉子、晉侯、齊侯、宋公、衛侯、鄭伯、曹伯、莒子、邾子、滕子、薛伯、杞伯、小邾子于平丘。<AlignEnd Key="6130"/>
<AlignBegin Type="Time" Key="6131" RefId="魯昭公十三年八月" Term="魯昭公十三年八月"/>八月申戌，同盟于平丘。公不與盟。同者，有同也，同外楚也。公不與盟者，可以與而不與，譏在公也。其日，善是盟也。<AlignEnd Key="6131"/>
<AlignBegin Type="Time" Key="6132" RefId="魯昭公十三年八月" Term="魯昭公十三年八月"/>晉人執季孫意如以歸。公至自會。<AlignEnd Key="6132"/>
<AlignBegin Type="Time" Key="6133" RefId="魯昭公十三年八月" Term="魯昭公十三年八月"/>蔡侯廬歸于蔡。陳侯吳歸于陳。善其成之會而歸之，故謹而日之。此未嘗有國也，使如失國辭然者，不與楚滅也。<AlignEnd Key="6133"/>
<AlignBegin Type="Time" Key="6134" RefId="魯昭公十三年十月" Term="魯昭公十三年十月"/>冬，十月，葬蔡靈公。變之不葬有三：失德不葬，弒君不葬，滅國不葬。然且葬之，不與楚滅，且成諸侯之事也。<AlignEnd Key="6134"/>
<AlignBegin Type="Time" Key="6135" RefId="魯昭公十三年十月" Term="魯昭公十三年十月"/>公如晉，至河乃復。<AlignEnd Key="6135"/>
<AlignBegin Type="Time" Key="6136" RefId="魯昭公十三年十月" Term="魯昭公十三年十月"/>吳滅州來。<AlignEnd Key="6136"/>
</doc_content>
</document>
<document filename="ChunQiuGuLiangZhuan_00195">
<corpus>春秋穀梁傳</corpus>
<title>魯昭公十四年</title>
<doc_content>
<AlignBegin Type="Time" Key="6137" RefId="魯昭公十四年正月" Term="魯昭公十四年正月"/>十有四年春，意如至自晉。大夫執則致，致則名，意如惡，然而致，見君臣之禮也。<AlignEnd Key="6137"/>
<AlignBegin Type="Time" Key="6138" RefId="魯昭公十四年三月" Term="魯昭公十四年三月"/>三月，曹伯滕卒。<AlignEnd Key="6138"/>
<AlignBegin Type="Time" Key="6139" RefId="魯昭公十四年四月" Term="魯昭公十四年四月"/>夏，四月。<AlignEnd Key="6139"/>
<AlignBegin Type="Time" Key="6140" RefId="魯昭公十四年七月" Term="魯昭公十四年七月"/>秋，葬曹武公。<AlignEnd Key="6140"/>
<AlignBegin Type="Time" Key="6141" RefId="魯昭公十四年八月" Term="魯昭公十四年八月"/>八月，莒子去疾卒。<AlignEnd Key="6141"/>
<AlignBegin Type="Time" Key="6142" RefId="魯昭公十四年十月" Term="魯昭公十四年十月"/>冬，莒殺其公子意恢。言公子而不言大夫，莒無大夫也。莒無大夫而曰公子意恢，意恢賢也。曹、莒皆無大夫，其所以無大夫者，其義異也。<AlignEnd Key="6142"/>
</doc_content>
</document>
<document filename="ChunQiuGuLiangZhuan_00196">
<corpus>春秋穀梁傳</corpus>
<title>魯昭公十五年</title>
<doc_content>
<AlignBegin Type="Time" Key="6143" RefId="魯昭公十五年正月" Term="魯昭公十五年正月"/>十有五年春，王正月，吳子夷末卒。<AlignEnd Key="6143"/>
<AlignBegin Type="Time" Key="6144" RefId="魯昭公十五年二月" Term="魯昭公十五年二月"/>二月癸酉，有事于武宮，龠入叔弓卒，去樂卒事。君在祭樂之中，聞大夫之喪，則去樂卒事，禮也。君在祭樂之中，大夫有變以聞可乎。大夫，國體也。古之人重死，君命無所不通。<AlignEnd Key="6144"/>
<AlignBegin Type="Time" Key="6145" RefId="魯昭公十五年四月" Term="魯昭公十五年四月"/>夏，蔡朝吳出奔鄭。<AlignEnd Key="6145"/>
<AlignBegin Type="Time" Key="6146" RefId="魯昭公十五年六月" Term="魯昭公十五年六月"/>六月丁巳朔，日有食之。<AlignEnd Key="6146"/>
<AlignBegin Type="Time" Key="6147" RefId="魯昭公十五年七月" Term="魯昭公十五年七月"/>秋，晉荀吳帥師伐鮮虞。<AlignEnd Key="6147"/>
<AlignBegin Type="Time" Key="6148" RefId="魯昭公十五年十月" Term="魯昭公十五年十月"/>冬，公如晉。<AlignEnd Key="6148"/>
</doc_content>
</document>
<document filename="ChunQiuGuLiangZhuan_00197">
<corpus>春秋穀梁傳</corpus>
<title>魯昭公十六年</title>
<doc_content>
<AlignBegin Type="Time" Key="6149" RefId="魯昭公十六年正月" Term="魯昭公十六年正月"/>十有六年春，齊侯伐徐。楚子誘戎蠻子殺之。<AlignEnd Key="6149"/>
<AlignBegin Type="Time" Key="6150" RefId="魯昭公十六年四月" Term="魯昭公十六年四月"/>夏，公至自晉。<AlignEnd Key="6150"/>
<AlignBegin Type="Time" Key="6151" RefId="魯昭公十六年八月" Term="魯昭公十六年八月"/>秋，八月己亥，晉侯夷卒。<AlignEnd Key="6151"/>
<AlignBegin Type="Time" Key="6152" RefId="魯昭公十六年九月" Term="魯昭公十六年九月"/>九月，大雩。<AlignEnd Key="6152"/>
<AlignBegin Type="Time" Key="6153" RefId="魯昭公十六年九月" Term="魯昭公十六年九月"/>季孫意如如晉。<AlignEnd Key="6153"/>
<AlignBegin Type="Time" Key="6154" RefId="魯昭公十六年十月" Term="魯昭公十六年十月"/>冬，十月，葬晉昭公。<AlignEnd Key="6154"/>
</doc_content>
</document>
<document filename="ChunQiuGuLiangZhuan_00198">
<corpus>春秋穀梁傳</corpus>
<title>魯昭公十七年</title>
<doc_content>
<AlignBegin Type="Time" Key="6155" RefId="魯昭公十七年正月" Term="魯昭公十七年正月"/>十有七年春，小邾子來朝。<AlignEnd Key="6155"/>
<AlignBegin Type="Time" Key="6156" RefId="魯昭公十七年六月" Term="魯昭公十七年六月"/>夏，六月甲戌朔，日有食之。<AlignEnd Key="6156"/>
<AlignBegin Type="Time" Key="6157" RefId="魯昭公十七年七月" Term="魯昭公十七年七月"/>秋，郯子來朝。<AlignEnd Key="6157"/>
<AlignBegin Type="Time" Key="6158" RefId="魯昭公十七年八月" Term="魯昭公十七年八月"/>八月，晉荀吳帥師滅陸渾戎。<AlignEnd Key="6158"/>
<AlignBegin Type="Time" Key="6159" RefId="魯昭公十七年十月" Term="魯昭公十七年十月"/>冬，有星孛于大辰。一有一亡曰有。于大辰者，濫于大辰也。<AlignEnd Key="6159"/>
<AlignBegin Type="Time" Key="6160" RefId="魯昭公十七年十月" Term="魯昭公十七年十月"/>楚人及吳戰于長岸。兩夷狄曰敗，中國與夷狄亦曰敗。楚人及吳戰于長岸，進楚子，故曰戰。<AlignEnd Key="6160"/>
</doc_content>
</document>
<document filename="ChunQiuGuLiangZhuan_00199">
<corpus>春秋穀梁傳</corpus>
<title>魯昭公十八年</title>
<doc_content>
<AlignBegin Type="Time" Key="6161" RefId="魯昭公十八年三月" Term="魯昭公十八年三月"/>十有八年春，王三月，曹伯須卒。<AlignEnd Key="6161"/>
<AlignBegin Type="Time" Key="6162" RefId="魯昭公十八年五月" Term="魯昭公十八年五月"/>夏，五月壬午，宋、衛、陳、鄭災。其志，以同日也；其日，亦以同日也。或曰，人有謂鄭子產曰：「某日有災。」子產曰：「天者神，子惡知之？是人也。」同日為四國災也。<AlignEnd Key="6162"/>
<AlignBegin Type="Time" Key="6163" RefId="魯昭公十八年六月" Term="魯昭公十八年六月"/>六月，邾人入鄅。<AlignEnd Key="6163"/>
<AlignBegin Type="Time" Key="6164" RefId="魯昭公十八年七月" Term="魯昭公十八年七月"/>秋，葬曹平公。<AlignEnd Key="6164"/>
<AlignBegin Type="Time" Key="6165" RefId="魯昭公十八年十月" Term="魯昭公十八年十月"/>冬，許遷于白羽。<AlignEnd Key="6165"/>
</doc_content>
</document>
<document filename="ChunQiuGuLiangZhuan_00200">
<corpus>春秋穀梁傳</corpus>
<title>魯昭公十九年</title>
<doc_content>
<AlignBegin Type="Time" Key="6166" RefId="魯昭公十九年正月" Term="魯昭公十九年正月"/>十有九年春，宋公伐邾。<AlignEnd Key="6166"/>
<AlignBegin Type="Time" Key="6167" RefId="魯昭公十九年五月" Term="魯昭公十九年五月"/>夏，五月戊辰，許世子止弒其君買。日弒，正卒也。正卒，則止不弒也。不弒而曰弒，責止也。止曰：「我與夫弒者，不立乎其位。」以與其弟虺。哭泣歠飦粥，嗌不容粒。未逾年而死，故君子即止自責而責之也。<AlignEnd Key="6167"/>
<AlignBegin Type="Time" Key="6168" RefId="魯昭公十九年五月" Term="魯昭公十九年五月"/>己卯，地震。<AlignEnd Key="6168"/>
<AlignBegin Type="Time" Key="6169" RefId="魯昭公十九年七月" Term="魯昭公十九年七月"/>秋，齊高發帥師伐莒。<AlignEnd Key="6169"/>
<AlignBegin Type="Time" Key="6170" RefId="魯昭公十九年十月" Term="魯昭公十九年十月"/>冬，葬許悼公。日卒時葬，不使止為弒父也。曰：子既生，不免乎水火，母之罪也。羈貫成童，不就師傅，父之罪也。就師學問無方，心志不通，身之罪也。心志既通，而名譽不聞，友之罪也。名譽既聞，有司不舉，有司之罪也。有司舉之，王者不用，王者之過也。許世子不知嘗藥，累及許君也。<AlignEnd Key="6170"/>
</doc_content>
</document>
<document filename="ChunQiuGuLiangZhuan_00201">
<corpus>春秋穀梁傳</corpus>
<title>魯昭公二十年</title>
<doc_content>
<AlignBegin Type="Time" Key="6171" RefId="魯昭公二十年正月" Term="魯昭公二十年正月"/>二十年春，王正月。<AlignEnd Key="6171"/>
<AlignBegin Type="Time" Key="6172" RefId="魯昭公二十年四月" Term="魯昭公二十年四月"/>夏，曹公孫會自夢出奔宋。自夢者，專乎夢也。曹無大夫，其曰公孫，何也？言其以貴取之，而不以叛也。<AlignEnd Key="6172"/>
<AlignBegin Type="Time" Key="6173" RefId="魯昭公二十年七月" Term="魯昭公二十年七月"/>秋，盜殺衛侯之兄輒。盜賤也。其曰兄，母兄也。目衛侯，衛侯累也。然則何為不為君也？曰：有天疾者，不得入乎宗廟。輒者，何也？曰：兩足不能相過，齊謂之綦，楚謂之踂，衛謂之輒。<AlignEnd Key="6173"/>
<AlignBegin Type="Time" Key="6174" RefId="魯昭公二十年十月" Term="魯昭公二十年十月"/>冬，十月，宋華亥、向寧、華定出奔陳。<AlignEnd Key="6174"/>
<AlignBegin Type="Time" Key="6175" RefId="魯昭公二十年十一月" Term="魯昭公二十年十一月"/>十有一月辛卯，蔡侯廬卒。<AlignEnd Key="6175"/>
</doc_content>
</document>
<document filename="ChunQiuGuLiangZhuan_00202">
<corpus>春秋穀梁傳</corpus>
<title>魯昭公二十一年</title>
<doc_content>
<AlignBegin Type="Time" Key="6176" RefId="魯昭公二十一年三月" Term="魯昭公二十一年三月"/>二十有一年春，王三月，葬蔡平公。<AlignEnd Key="6176"/>
<AlignBegin Type="Time" Key="6177" RefId="魯昭公二十一年四月" Term="魯昭公二十一年四月"/>夏，晉侯使士鞅來聘。<AlignEnd Key="6177"/>
<AlignBegin Type="Time" Key="6178" RefId="魯昭公二十一年四月" Term="魯昭公二十一年四月"/>宋華亥、向寧、華定自陳入于宋南里以叛。自陳，陳有奉焉爾。入者，內弗受也。其曰宋南里，宋之南鄙也。以者，不以者也。叛，直叛也。<AlignEnd Key="6178"/>
<AlignBegin Type="Time" Key="6179" RefId="魯昭公二十一年七月" Term="魯昭公二十一年七月"/>秋，七月壬午朔，日有食之。<AlignEnd Key="6179"/>
<AlignBegin Type="Time" Key="6180" RefId="魯昭公二十一年八月" Term="魯昭公二十一年八月"/>八月乙亥，叔輒卒。<AlignEnd Key="6180"/>
<AlignBegin Type="Time" Key="6181" RefId="魯昭公二十一年十月" Term="魯昭公二十一年十月"/>冬，蔡侯東出奔楚。東者，東國也。何為謂之東也？王父誘而殺焉，父執而用焉。奔而又奔之。曰東，惡之而貶之也。<AlignEnd Key="6181"/>
<AlignBegin Type="Time" Key="6182" RefId="魯昭公二十一年十月" Term="魯昭公二十一年十月"/>公如晉，至河乃復。<AlignEnd Key="6182"/>
</doc_content>
</document>
<document filename="ChunQiuGuLiangZhuan_00203">
<corpus>春秋穀梁傳</corpus>
<title>魯昭公二十二年</title>
<doc_content>
<AlignBegin Type="Time" Key="6183" RefId="魯昭公二十二年正月" Term="魯昭公二十二年正月"/>二十有二年春，齊侯伐莒。<AlignEnd Key="6183"/>
<AlignBegin Type="Time" Key="6184" RefId="魯昭公二十二年正月" Term="魯昭公二十二年正月"/>宋華亥、向寧、華定自宋南里出奔楚。自宋南里者，專也。<AlignEnd Key="6184"/>
<AlignBegin Type="Time" Key="6185" RefId="魯昭公二十二年正月" Term="魯昭公二十二年正月"/>大搜于昌間。秋而曰搜，此春也，其曰搜，何也？以搜事也。<AlignEnd Key="6185"/>
<AlignBegin Type="Time" Key="6186" RefId="魯昭公二十二年四月" Term="魯昭公二十二年四月"/>夏，四月乙丑，天王崩。<AlignEnd Key="6186"/>
<AlignBegin Type="Time" Key="6187" RefId="魯昭公二十二年六月" Term="魯昭公二十二年六月"/>六月，叔鞅如京師，葬景王。<AlignEnd Key="6187"/>
<AlignBegin Type="Time" Key="6188" RefId="魯昭公二十二年六月" Term="魯昭公二十二年六月"/>王室亂。亂之為言，事未有所成也。<AlignEnd Key="6188"/>
<AlignBegin Type="Time" Key="6189" RefId="魯昭公二十二年六月" Term="魯昭公二十二年六月"/>劉子、單子以王猛居于皇。以者，不以者也。王猛，嫌也。<AlignEnd Key="6189"/>
<AlignBegin Type="Time" Key="6190" RefId="魯昭公二十二年七月" Term="魯昭公二十二年七月"/>秋，劉子、單子以王猛入于王城。以者，不以者也。入者，內弗受也。<AlignEnd Key="6190"/>
<AlignBegin Type="Time" Key="6191" RefId="魯昭公二十二年十月" Term="魯昭公二十二年十月"/>冬，十月，王子猛卒。此不卒者也。其曰卒，失嫌也。<AlignEnd Key="6191"/>
<AlignBegin Type="Time" Key="6192" RefId="魯昭公二十二年十二月" Term="魯昭公二十二年十二月"/>十有二月癸酉朔，日有食之。<AlignEnd Key="6192"/>
</doc_content>
</document>
<document filename="ChunQiuGuLiangZhuan_00204">
<corpus>春秋穀梁傳</corpus>
<title>魯昭公二十三年</title>
<doc_content>
<AlignBegin Type="Time" Key="6193" RefId="魯昭公二十三年正月" Term="魯昭公二十三年正月"/>二十有三年春，王正月，叔孫婼如晉。<AlignEnd Key="6193"/>
<AlignBegin Type="Time" Key="6194" RefId="魯昭公二十三年正月" Term="魯昭公二十三年正月"/>癸醜，叔鞅卒。<AlignEnd Key="6194"/>
<AlignBegin Type="Time" Key="6195" RefId="魯昭公二十三年正月" Term="魯昭公二十三年正月"/>晉人執我行人叔孫婼。<AlignEnd Key="6195"/>
<AlignBegin Type="Time" Key="6196" RefId="魯昭公二十三年正月" Term="魯昭公二十三年正月"/>晉人圍郊。<AlignEnd Key="6196"/>
<AlignBegin Type="Time" Key="6197" RefId="魯昭公二十三年六月" Term="魯昭公二十三年六月"/>夏，六月，蔡侯東國卒于楚。<AlignEnd Key="6197"/>
<AlignBegin Type="Time" Key="6198" RefId="魯昭公二十三年七月" Term="魯昭公二十三年七月"/>秋，七月，莒子庚輿來奔。<AlignEnd Key="6198"/>
<AlignBegin Type="Time" Key="6199" RefId="魯昭公二十三年七月" Term="魯昭公二十三年七月"/>戊辰，吳敗頓、胡、沈、蔡、陳、許之師于雞甫。胡子髡、沈子盈滅。中國不言敗，此其言敗，何也？中國不敗，胡子髡、沈子盈，其滅乎？其言敗，釋其滅也。<AlignEnd Key="6199"/>
<AlignBegin Type="Time" Key="6200" RefId="魯昭公二十三年四月" Term="魯昭公二十三年四月"/>獲陳夏嚙。獲者，非與之辭也，上下之稱也。<AlignEnd Key="6200"/>
<AlignBegin Type="Time" Key="6201" RefId="魯昭公二十三年四月" Term="魯昭公二十三年四月"/>天王居于狄泉。始王也。其曰天王，因其居而王之也。<AlignEnd Key="6201"/>
<AlignBegin Type="Time" Key="6202" RefId="魯昭公二十三年四月" Term="魯昭公二十三年四月"/>尹氏立王子朝。立者，不宜立者也。朝之不名，何也？別嫌乎尹氏之朝也。<AlignEnd Key="6202"/>
<AlignBegin Type="Time" Key="6203" RefId="魯昭公二十三年八月" Term="魯昭公二十三年八月"/>八月乙未，地震。<AlignEnd Key="6203"/>
<AlignBegin Type="Time" Key="6204" RefId="魯昭公二十三年十月" Term="魯昭公二十三年十月"/>冬，公如晉。至河，公有疾，乃復。疾不志，此其志，何也？釋不得入乎晉也。<AlignEnd Key="6204"/>
</doc_content>
</document>
<document filename="ChunQiuGuLiangZhuan_00205">
<corpus>春秋穀梁傳</corpus>
<title>魯昭公二十四年</title>
<doc_content>
<AlignBegin Type="Time" Key="6205" RefId="魯昭公二十四年二月" Term="魯昭公二十四年二月"/>二十有四年春，王二月丙戌，仲孫貜卒。<AlignEnd Key="6205"/>
<AlignBegin Type="Time" Key="6206" RefId="魯昭公二十四年二月" Term="魯昭公二十四年二月"/>婼至自晉。大夫執則致，致則挈。由上致之也。<AlignEnd Key="6206"/>
<AlignBegin Type="Time" Key="6207" RefId="魯昭公二十四年五月" Term="魯昭公二十四年五月"/>夏，五月乙未朔，日有食之。<AlignEnd Key="6207"/>
<AlignBegin Type="Time" Key="6208" RefId="魯昭公二十四年八月" Term="魯昭公二十四年八月"/>秋，八月，大雩。<AlignEnd Key="6208"/>
<AlignBegin Type="Time" Key="6209" RefId="魯昭公二十四年八月" Term="魯昭公二十四年八月"/>丁酉，杞伯郁厘卒。<AlignEnd Key="6209"/>
<AlignBegin Type="Time" Key="6210" RefId="魯昭公二十四年十月" Term="魯昭公二十四年十月"/>冬，吳滅巢。葬杞平公。<AlignEnd Key="6210"/>
</doc_content>
</document>
<document filename="ChunQiuGuLiangZhuan_00206">
<corpus>春秋穀梁傳</corpus>
<title>魯昭公二十五年</title>
<doc_content>
<AlignBegin Type="Time" Key="6211" RefId="魯昭公二十五年正月" Term="魯昭公二十五年正月"/>二十有五年春，叔孫嫟如宋。<AlignEnd Key="6211"/>
<AlignBegin Type="Time" Key="6212" RefId="魯昭公二十五年四月" Term="魯昭公二十五年四月"/>夏，叔倪會晉趙鞅、宋樂大心、衛北宮喜、鄭游吉、曹人、邾人、滕人、薛人、小邾人于黃父。<AlignEnd Key="6212"/>
<AlignBegin Type="Time" Key="6213" RefId="魯昭公二十五年四月" Term="魯昭公二十五年四月"/>有鴝鵒來巢。一有一亡曰有。來者，來中國也。鴝鵒穴者而曰巢，或曰增之也。<AlignEnd Key="6213"/>
<AlignBegin Type="Time" Key="6214" RefId="魯昭公二十五年七月" Term="魯昭公二十五年七月"/>秋，七月上辛，大雩。季辛，又雩。季者，有中之辭也。又，有繼之辭也。<AlignEnd Key="6214"/>
<AlignBegin Type="Time" Key="6215" RefId="魯昭公二十五年九月" Term="魯昭公二十五年九月"/>九月乙亥，公孫于齊。孫之為言猶孫也。諱奔也。<AlignEnd Key="6215"/>
<AlignBegin Type="Time" Key="6216" RefId="魯昭公二十五年九月" Term="魯昭公二十五年九月"/>次于陽州。次，止也。<AlignEnd Key="6216"/>
<AlignBegin Type="Time" Key="6217" RefId="魯昭公二十五年九月" Term="魯昭公二十五年九月"/>齊侯唁公于野井。吊失國曰唁。唁公不得入於魯也。<AlignEnd Key="6217"/>
<AlignBegin Type="Time" Key="6218" RefId="魯昭公二十五年十月" Term="魯昭公二十五年十月"/>冬，十月戊辰，叔孫婼卒。<AlignEnd Key="6218"/>
<AlignBegin Type="Time" Key="6219" RefId="魯昭公二十五年十一月" Term="魯昭公二十五年十一月"/>十有一月己亥，宋公佐卒于曲棘。邡公也。<AlignEnd Key="6219"/>
<AlignBegin Type="Time" Key="6220" RefId="魯昭公二十五年十二月" Term="魯昭公二十五年十二月"/>十有二月，齊侯取鄆。取，易辭也。內不言取，以其為公取之，故易言之也。<AlignEnd Key="6220"/>
</doc_content>
</document>
<document filename="ChunQiuGuLiangZhuan_00207">
<corpus>春秋穀梁傳</corpus>
<title>魯昭公二十六年</title>
<doc_content>
<AlignBegin Type="Time" Key="6221" RefId="魯昭公二十六年正月" Term="魯昭公二十六年正月"/>二十有六年春，王正月，葬宋元公。<AlignEnd Key="6221"/>
<AlignBegin Type="Time" Key="6222" RefId="魯昭公二十六年三月" Term="魯昭公二十六年三月"/>三月，公至自齊，居于鄆。公次于陽州，其曰至自齊，何也？以齊侯之見公，可以言至自齊也。居于鄆者，公在外也。至自齊，道義不外公也。<AlignEnd Key="6222"/>
<AlignBegin Type="Time" Key="6223" RefId="魯昭公二十六年四月" Term="魯昭公二十六年四月"/>夏，公圍成。非國不言圍，所以言圍者，以大公也。<AlignEnd Key="6223"/>
<AlignBegin Type="Time" Key="6224" RefId="魯昭公二十六年七月" Term="魯昭公二十六年七月"/>秋，公會齊侯、莒子、邾子、杞伯，盟于鄟陵。公至自會，居于鄆。公在外也。至自會，道義不外公也。<AlignEnd Key="6224"/>
<AlignBegin Type="Time" Key="6225" RefId="魯昭公二十六年九月" Term="魯昭公二十六年九月"/>九月庚申，楚子居卒。<AlignEnd Key="6225"/>
<AlignBegin Type="Time" Key="6226" RefId="魯昭公二十六年十月" Term="魯昭公二十六年十月"/>冬，十月，天王入于成周。周有入無出也。<AlignEnd Key="6226"/>
<AlignBegin Type="Time" Key="6227" RefId="魯昭公二十六年十月" Term="魯昭公二十六年十月"/>尹氏、召伯、毛伯，以王子朝奔楚。遠矣非也。奔，直奔也。<AlignEnd Key="6227"/>
</doc_content>
</document>
<document filename="ChunQiuGuLiangZhuan_00208">
<corpus>春秋穀梁傳</corpus>
<title>魯昭公二十七年</title>
<doc_content>
<AlignBegin Type="Time" Key="6228" RefId="魯昭公二十七年正月" Term="魯昭公二十七年正月"/>二十有七年春，公如齊。公至自齊，居于鄆。公在外也。<AlignEnd Key="6228"/>
<AlignBegin Type="Time" Key="6229" RefId="魯昭公二十七年四月" Term="魯昭公二十七年四月"/>夏，四月，吳弒其君僚。<AlignEnd Key="6229"/>
<AlignBegin Type="Time" Key="6230" RefId="魯昭公二十七年四月" Term="魯昭公二十七年四月"/>楚殺其大夫郄宛。<AlignEnd Key="6230"/>
<AlignBegin Type="Time" Key="6231" RefId="魯昭公二十七年七月" Term="魯昭公二十七年七月"/>秋，晉士鞅、宋樂祁犁、衛北宮喜、曹人、邾人、滕人會于扈。<AlignEnd Key="6231"/>
<AlignBegin Type="Time" Key="6232" RefId="魯昭公二十七年十月" Term="魯昭公二十七年十月"/>冬，十月，曹伯午卒。<AlignEnd Key="6232"/>
<AlignBegin Type="Time" Key="6233" RefId="魯昭公二十七年十月" Term="魯昭公二十七年十月"/>邾快來奔。<AlignEnd Key="6233"/>
<AlignBegin Type="Time" Key="6234" RefId="魯昭公二十七年十月" Term="魯昭公二十七年十月"/>公如齊。公至自齊，居于鄆。<AlignEnd Key="6234"/>
</doc_content>
</document>
<document filename="ChunQiuGuLiangZhuan_00209">
<corpus>春秋穀梁傳</corpus>
<title>魯昭公二十八年</title>
<doc_content>
<AlignBegin Type="Time" Key="6235" RefId="魯昭公二十八年三月" Term="魯昭公二十八年三月"/>二十有八年春，王三月，葬曹悼公。<AlignEnd Key="6235"/>
<AlignBegin Type="Time" Key="6236" RefId="魯昭公二十八年三月" Term="魯昭公二十八年三月"/>公如晉，次于乾侯。公在外也。<AlignEnd Key="6236"/>
<AlignBegin Type="Time" Key="6237" RefId="魯昭公二十八年四月" Term="魯昭公二十八年四月"/>夏，四月丙戌，鄭伯寧卒。<AlignEnd Key="6237"/>
<AlignBegin Type="Time" Key="6238" RefId="魯昭公二十八年六月" Term="魯昭公二十八年六月"/>六月，葬鄭定公。<AlignEnd Key="6238"/>
<AlignBegin Type="Time" Key="6239" RefId="魯昭公二十八年七月" Term="魯昭公二十八年七月"/>秋，七月癸巳，滕子寧卒。<AlignEnd Key="6239"/>
<AlignBegin Type="Time" Key="6240" RefId="魯昭公二十八年十月" Term="魯昭公二十八年十月"/>冬，葬滕悼公。<AlignEnd Key="6240"/>
</doc_content>
</document>
<document filename="ChunQiuGuLiangZhuan_00210">
<corpus>春秋穀梁傳</corpus>
<title>魯昭公二十九年</title>
<doc_content>
<AlignBegin Type="Time" Key="6241" RefId="魯昭公二十九年正月" Term="魯昭公二十九年正月"/>二十有九年春，公至自乾侯，居于鄆。<AlignEnd Key="6241"/>
<AlignBegin Type="Time" Key="6242" RefId="魯昭公二十九年正月" Term="魯昭公二十九年正月"/>齊侯使高張來唁公。唁公不得入於魯也。<AlignEnd Key="6242"/>
<AlignBegin Type="Time" Key="6243" RefId="魯昭公二十九年正月" Term="魯昭公二十九年正月"/>公如晉，次于乾侯。<AlignEnd Key="6243"/>
<AlignBegin Type="Time" Key="6244" RefId="魯昭公二十九年四月" Term="魯昭公二十九年四月"/>夏，四月庚子，叔倪卒。季孫意如曰：「叔倪無病而死，此皆無公也。是天命也，非我罪也。」<AlignEnd Key="6244"/>
<AlignBegin Type="Time" Key="6245" RefId="魯昭公二十九年七月" Term="魯昭公二十九年七月"/>秋，七月。<AlignEnd Key="6245"/>
<AlignBegin Type="Time" Key="6246" RefId="魯昭公二十九年十月" Term="魯昭公二十九年十月"/>冬，十月，鄆潰。潰之為言，上下不相得也。上下不相得則惡矣，亦譏公也。昭公出奔，民如釋重負。<AlignEnd Key="6246"/>
</doc_content>
</document>
<document filename="ChunQiuGuLiangZhuan_00211">
<corpus>春秋穀梁傳</corpus>
<title>魯昭公三十年</title>
<doc_content>
<AlignBegin Type="Time" Key="6247" RefId="魯昭公三十年正月" Term="魯昭公三十年正月"/>三十年春，王正月，公在乾侯。中國不存公，存公故也。<AlignEnd Key="6247"/>
<AlignBegin Type="Time" Key="6248" RefId="魯昭公三十年六月" Term="魯昭公三十年六月"/>夏，六月庚辰，晉侯去疾卒。<AlignEnd Key="6248"/>
<AlignBegin Type="Time" Key="6249" RefId="魯昭公三十年八月" Term="魯昭公三十年八月"/>秋，八月，葬晉頃公。<AlignEnd Key="6249"/>
<AlignBegin Type="Time" Key="6250" RefId="魯昭公三十年十二月" Term="魯昭公三十年十二月"/>冬，十有二月，吳滅徐。<AlignEnd Key="6250"/>
<AlignBegin Type="Time" Key="6251" RefId="魯昭公三十年十二月" Term="魯昭公三十年十二月"/>徐子章羽奔楚。<AlignEnd Key="6251"/>
</doc_content>
</document>
<document filename="ChunQiuGuLiangZhuan_00212">
<corpus>春秋穀梁傳</corpus>
<title>魯昭公三十一年</title>
<doc_content>
<AlignBegin Type="Time" Key="6252" RefId="魯昭公三十一年正月" Term="魯昭公三十一年正月"/>三十有一年春，王正月，公在乾侯。<AlignEnd Key="6252"/>
<AlignBegin Type="Time" Key="6253" RefId="魯昭公三十一年正月" Term="魯昭公三十一年正月"/>季孫意如會晉荀櫟于適歷。<AlignEnd Key="6253"/>
<AlignBegin Type="Time" Key="6254" RefId="魯昭公三十一年四月" Term="魯昭公三十一年四月"/>夏，四月丁巳，薛伯穀卒。<AlignEnd Key="6254"/>
<AlignBegin Type="Time" Key="6255" RefId="魯昭公三十一年四月" Term="魯昭公三十一年四月"/>晉侯使荀櫟唁公于乾侯。唁公不得入於魯也。曰：「既為君言之矣，不可者意如也」。<AlignEnd Key="6255"/>
<AlignBegin Type="Time" Key="6256" RefId="魯昭公三十一年七月" Term="魯昭公三十一年七月"/>秋，葬薛獻公。<AlignEnd Key="6256"/>
<AlignBegin Type="Time" Key="6257" RefId="魯昭公三十一年十月" Term="魯昭公三十一年十月"/>冬，黑肱以濫來奔。其不言邾黑肱何也？別乎邾也。其不言濫子，何也？非天子所封也。來奔內，不言叛也。<AlignEnd Key="6257"/>
<AlignBegin Type="Time" Key="6258" RefId="魯昭公三十一年十二月" Term="魯昭公三十一年十二月"/>十有二月辛亥朔，日有食之。<AlignEnd Key="6258"/>
</doc_content>
</document>
<document filename="ChunQiuGuLiangZhuan_00213">
<corpus>春秋穀梁傳</corpus>
<title>魯昭公三十二年</title>
<doc_content>
<AlignBegin Type="Time" Key="6259" RefId="魯昭公三十二年正月" Term="魯昭公三十二年正月"/>三十有二年春，王正月，公在乾侯，取闞。<AlignEnd Key="6259"/>
<AlignBegin Type="Time" Key="6260" RefId="魯昭公三十二年四月" Term="魯昭公三十二年四月"/>夏，吳伐越。<AlignEnd Key="6260"/>
<AlignBegin Type="Time" Key="6261" RefId="魯昭公三十二年七月" Term="魯昭公三十二年七月"/>秋，七月。<AlignEnd Key="6261"/>
<AlignBegin Type="Time" Key="6262" RefId="魯昭公三十二年十月" Term="魯昭公三十二年十月"/>冬，仲孫何忌會晉韓不信、齊高張、宋仲幾、衛太叔申、鄭國參、曹人、莒人、邾人、薛人、杞人、小邾人，城成周。天子微，諸侯不享覲。天子之在者，惟祭與號。故諸侯之大夫，相帥以城之。此變之正也。<AlignEnd Key="6262"/>
<AlignBegin Type="Time" Key="6263" RefId="魯昭公三十二年十二月" Term="魯昭公三十二年十二月"/>十有二月，己未，公薨于乾侯。<AlignEnd Key="6263"/>
</doc_content>
</document>
<document filename="ChunQiuGuLiangZhuan_00214">
<corpus>春秋穀梁傳</corpus>
<title>魯定公元年</title>
<doc_content>
<AlignBegin Type="Time" Key="6264" RefId="魯定公元年正月" Term="魯定公元年正月"/>元年春王。不言正月，定無正也。定之無正，何也？昭公之終，非正終也。定之始，非正始也。昭無正終，故定無正始。不言即位，喪在外也。<AlignEnd Key="6264"/>
<AlignBegin Type="Time" Key="6265" RefId="魯定公元年三月" Term="魯定公元年三月"/>三月，晉人執宋仲幾于京師。此其大夫。其曰人，何也？微之也。何為微之？不正其執人於尊者之所也，不與大夫之伯討也。<AlignEnd Key="6265"/>
<AlignBegin Type="Time" Key="6266" RefId="魯定公元年六月" Term="魯定公元年六月"/>夏，六月癸亥，公之喪至自乾侯。戊辰，公即位。殯，然後即位也。定無正，見無以正也。逾年不言即位，是有故公也。言即位，是無故公也。即位，授受之道也。先君無正終，則後君無正始也。先君有正終，則後君有正始也。「戊辰，公即位」，謹之也。定之即位，不可不察也。公即位，何以日也？戊辰之日，然後即位也。癸亥，公之喪至自乾侯，何為戊辰之日，然後即位也？正君乎國，然後即位也。沈子曰：「正棺乎兩楹之間，然後即位也。」內之大事日，即位，君之大事也，其不日，何也？以年決者，不以日決也。此則其日，何也？著之也。何著焉？逾年即位，厲也。於厲之中，又有義焉！未殯，雖有天子之命猶不敢，況臨諸臣乎！周人有喪，魯人有喪，周人吊，魯人不吊。周人曰：「固吾臣也，使人可也。」魯人曰：「吾君也，親之者也，使大夫則不可也。」故周人吊，魯人不吊，以其下成康為未久也。君至尊也，去父之殯而往吊，猶不敢，況未殯而臨諸臣乎！<AlignEnd Key="6266"/>
<AlignBegin Type="Time" Key="6267" RefId="魯定公元年七月" Term="魯定公元年七月"/>秋，七月癸巳，葬我君昭公。<AlignEnd Key="6267"/>
<AlignBegin Type="Time" Key="6268" RefId="魯定公元年九月" Term="魯定公元年九月"/>九月，大雩。雩月，雩之正也。秋大雩，非正也。冬大雩，非正也。秋大雩，雩之為非正，何也？毛澤未盡，人力未竭，未可以雩也。雩月，雩之正也。月之為雩之正，何也？其時窮，人力盡，然後雩，雩之正也。何謂其時窮、人力盡？是月不雨，則無及矣；是年不艾，則無食矣，是謂其時窮、人力盡也。雩之必待其時窮、人力盡，何也？雩者，為旱求者也。求者，請也，古之人重請。何重乎請？人之所以為人者，讓也。請道去讓也，則是舍其所以為人也，是以重之，焉請哉？請乎應上公。古之神人有應上公者，通乎陰陽，君親帥諸大夫道之而以請焉。夫請者，非可詒托而往也，必親之者也，是以重之。<AlignEnd Key="6268"/>
<AlignBegin Type="Time" Key="6269" RefId="魯定公元年九月" Term="魯定公元年九月"/>立煬宮。立者，不宜立者也。<AlignEnd Key="6269"/>
<AlignBegin Type="Time" Key="6270" RefId="魯定公元年十月" Term="魯定公元年十月"/>冬，十月，隕霜殺菽。未可以殺而殺，舉重；可殺而不殺，舉輕。其曰菽，舉重也。<AlignEnd Key="6270"/>
</doc_content>
</document>
<document filename="ChunQiuGuLiangZhuan_00215">
<corpus>春秋穀梁傳</corpus>
<title>魯定公二年</title>
<doc_content>
<AlignBegin Type="Time" Key="6271" RefId="魯定公二年正月" Term="魯定公二年正月"/>二年春，王正月。<AlignEnd Key="6271"/>
<AlignBegin Type="Time" Key="6272" RefId="魯定公二年五月" Term="魯定公二年五月"/>夏，五月壬辰，雉門及兩觀災。其不曰「雉門災及兩觀」，何也？災自兩觀始也，不以尊者親災也；先言雉門，尊尊也。<AlignEnd Key="6272"/>
<AlignBegin Type="Time" Key="6273" RefId="魯定公二年七月" Term="魯定公二年七月"/>秋，楚人伐吳。<AlignEnd Key="6273"/>
<AlignBegin Type="Time" Key="6274" RefId="魯定公二年十月" Term="魯定公二年十月"/>冬，十月，新作雉門及兩觀。言新，有舊也。作，為也，有加其度也。此不正其以尊者親之，何也？雖不正也，於美猶可也。<AlignEnd Key="6274"/>
</doc_content>
</document>
<document filename="ChunQiuGuLiangZhuan_00216">
<corpus>春秋穀梁傳</corpus>
<title>魯定公三年</title>
<doc_content>
<AlignBegin Type="Time" Key="6275" RefId="魯定公三年正月" Term="魯定公三年正月"/>三年春，王正月，公如晉，至河乃復。<AlignEnd Key="6275"/>
<AlignBegin Type="Time" Key="6276" RefId="魯定公三年三月" Term="魯定公三年三月"/>三月辛卯，邾子穿卒。<AlignEnd Key="6276"/>
<AlignBegin Type="Time" Key="6277" RefId="魯定公三年四月" Term="魯定公三年四月"/>夏，四月。<AlignEnd Key="6277"/>
<AlignBegin Type="Time" Key="6278" RefId="魯定公三年七月" Term="魯定公三年七月"/>秋，葬邾莊公。<AlignEnd Key="6278"/>
<AlignBegin Type="Time" Key="6279" RefId="魯定公三年十月" Term="魯定公三年十月"/>冬，仲孫何忌及邾子盟于拔。<AlignEnd Key="6279"/>
</doc_content>
</document>
<document filename="ChunQiuGuLiangZhuan_00217">
<corpus>春秋穀梁傳</corpus>
<title>魯定公四年</title>
<doc_content>
<AlignBegin Type="Time" Key="6280" RefId="魯定公四年二月" Term="魯定公四年二月"/>四年春，王二月癸巳，陳侯吳卒。<AlignEnd Key="6280"/>
<AlignBegin Type="Time" Key="6281" RefId="魯定公四年三月" Term="魯定公四年三月"/>三月，公會劉子、晉侯、宋公、蔡侯、衛侯、陳子、鄭伯、許男、曹伯、莒子、邾子、頓子、胡子、滕子、薛伯、杞伯、小邾子、齊國夏于召陵，侵楚。<AlignEnd Key="6281"/>
<AlignBegin Type="Time" Key="6282" RefId="魯定公四年四月" Term="魯定公四年四月"/>夏，四月庚辰，蔡公孫姓帥師滅沈，以沈子嘉歸，殺之。<AlignEnd Key="6282"/>
<AlignBegin Type="Time" Key="6283" RefId="魯定公四年五月" Term="魯定公四年五月"/>五月，公及諸侯盟于皋鼬。後而再會，公志於後會也。後，志疑也。<AlignEnd Key="6283"/>
<AlignBegin Type="Time" Key="6284" RefId="魯定公四年五月" Term="魯定公四年五月"/>杞伯成卒于會。<AlignEnd Key="6284"/>
<AlignBegin Type="Time" Key="6285" RefId="魯定公四年六月" Term="魯定公四年六月"/>六月，葬陳惠公。<AlignEnd Key="6285"/>
<AlignBegin Type="Time" Key="6286" RefId="魯定公四年六月" Term="魯定公四年六月"/>許遷于容城。<AlignEnd Key="6286"/>
<AlignBegin Type="Time" Key="6287" RefId="魯定公四年七月" Term="魯定公四年七月"/>秋，七月，公至自會。<AlignEnd Key="6287"/>
<AlignBegin Type="Time" Key="6288" RefId="魯定公四年七月" Term="魯定公四年七月"/>劉卷卒。此不卒而卒者，賢之也。寰內諸侯也，非列土諸侯，此何以卒也？天王崩，為諸侯主也。<AlignEnd Key="6288"/>
<AlignBegin Type="Time" Key="6289" RefId="魯定公四年七月" Term="魯定公四年七月"/>葬杞悼公。<AlignEnd Key="6289"/>
<AlignBegin Type="Time" Key="6290" RefId="魯定公四年七月" Term="魯定公四年七月"/>楚人圍蔡。<AlignEnd Key="6290"/>
<AlignBegin Type="Time" Key="6291" RefId="魯定公四年七月" Term="魯定公四年七月"/>晉士鞅、衛孔圉帥師伐鮮虞。<AlignEnd Key="6291"/>
<AlignBegin Type="Time" Key="6292" RefId="魯定公四年七月" Term="魯定公四年七月"/>葬劉文公。<AlignEnd Key="6292"/>
<AlignBegin Type="Time" Key="6293" RefId="魯定公四年十一月" Term="魯定公四年十一月"/>冬，十有一月庚午，蔡侯以吳子及楚人戰于伯舉。楚師敗績。吳其稱子，何也？以蔡侯之以之，舉其貴者也。蔡侯之以之，則其舉貴者，何也？吳信中國而攘夷狄，吳進矣。其信中國而攘夷狄奈何？子胥父誅于楚也，挾弓持矢而干闔廬，闔廬曰：「大之甚！勇之甚！為是欲興師而伐楚。」子胥諫曰：「臣聞之：君不為匹夫興師。且事君猶事父也，虧君之義，復父之讎，臣弗為也。」於是止。蔡昭公朝於楚，有美裘，正是日，囊瓦求之，昭公不與。為是拘昭公於南郢。數年，然後得歸。歸乃用事乎漢，曰：「茍諸侯有欲伐楚者，寡人請為前列焉！」楚人聞之而怒，為是興師而伐蔡。蔡請救于吳，子胥曰：「蔡非有罪，楚無道也。君若有憂中國之心，則若此時可矣！」為是興師而伐楚。何以不言救也？救大也。<AlignEnd Key="6293"/>
<AlignBegin Type="Time" Key="6294" RefId="魯定公四年十一月" Term="魯定公四年十一月"/>楚囊瓦出奔鄭。<AlignEnd Key="6294"/>
<AlignBegin Type="Time" Key="6295" RefId="魯定公四年十一月" Term="魯定公四年十一月"/>庚辰，吳入楚。日入，易無楚也。易無楚者，壞宗廟，徙陳器，撻平王之墓。何以不言滅也？欲存楚也。其欲存楚奈何？昭王之軍敗而逃，父老送之，曰：「寡人不肖，亡先君之邑。父老反矣，何憂無君？寡人且用此入海矣！」父老曰：「有君如此其賢也！」以眾不如吳，以必死不如楚，相與擊之，一夜而三敗吳人，復立。何以謂之吳也？狄之也。何謂狄之也？君居其君之寢，而妻其君之妻；大夫居其大夫之寢，而妻其大夫之妻。蓋有欲妻楚王之母者，不正乘敗人之績而深為利。居人之國，故反其狄道也。<AlignEnd Key="6295"/>
</doc_content>
</document>
<document filename="ChunQiuGuLiangZhuan_00218">
<corpus>春秋穀梁傳</corpus>
<title>魯定公五年</title>
<doc_content>
<AlignBegin Type="Time" Key="6296" RefId="魯定公五年三月" Term="魯定公五年三月"/>五年春，王三月辛亥朔，日有食之。<AlignEnd Key="6296"/>
<AlignBegin Type="Time" Key="6297" RefId="魯定公五年四月" Term="魯定公五年四月"/>夏，歸粟于蔡。諸侯無粟，諸侯相歸粟，正也。孰歸之？諸侯也。不言歸之者，專辭也，義邇也。<AlignEnd Key="6297"/>
<AlignBegin Type="Time" Key="6298" RefId="魯定公五年四月" Term="魯定公五年四月"/>於越入吳。<AlignEnd Key="6298"/>
<AlignBegin Type="Time" Key="6299" RefId="魯定公五年六月" Term="魯定公五年六月"/>六月丙申，季孫意如卒。<AlignEnd Key="6299"/>
<AlignBegin Type="Time" Key="6300" RefId="魯定公五年七月" Term="魯定公五年七月"/>秋，七月壬子，叔孫不敢卒。<AlignEnd Key="6300"/>
<AlignBegin Type="Time" Key="6301" RefId="魯定公五年十月" Term="魯定公五年十月"/>冬，晉士鞅帥師圍鮮虞。<AlignEnd Key="6301"/>
</doc_content>
</document>
<document filename="ChunQiuGuLiangZhuan_00219">
<corpus>春秋穀梁傳</corpus>
<title>魯定公六年</title>
<doc_content>
<AlignBegin Type="Time" Key="6302" RefId="魯定公六年正月" Term="魯定公六年正月"/>六年春，王正月癸亥，鄭游速帥師滅許，以許男斯歸。<AlignEnd Key="6302"/>
<AlignBegin Type="Time" Key="6303" RefId="魯定公六年二月" Term="魯定公六年二月"/>二月，公侵鄭。公至自侵鄭。<AlignEnd Key="6303"/>
<AlignBegin Type="Time" Key="6304" RefId="魯定公六年四月" Term="魯定公六年四月"/>夏，季孫斯、仲孫何忌如晉。<AlignEnd Key="6304"/>
<AlignBegin Type="Time" Key="6305" RefId="魯定公六年七月" Term="魯定公六年七月"/>秋，晉人執宋行人樂祁犁。<AlignEnd Key="6305"/>
<AlignBegin Type="Time" Key="6306" RefId="魯定公六年十月" Term="魯定公六年十月"/>冬，城中城。城中城者，三家張也。或曰非外民也。<AlignEnd Key="6306"/>
<AlignBegin Type="Time" Key="6307" RefId="魯定公六年十月" Term="魯定公六年十月"/>季孫斯、仲孫忌帥師圍鄆。<AlignEnd Key="6307"/>
</doc_content>
</document>
<document filename="ChunQiuGuLiangZhuan_00220">
<corpus>春秋穀梁傳</corpus>
<title>魯定公七年</title>
<doc_content>
<AlignBegin Type="Time" Key="6308" RefId="魯定公七年正月" Term="魯定公七年正月"/>七年春，王正月。<AlignEnd Key="6308"/>
<AlignBegin Type="Time" Key="6309" RefId="魯定公七年四月" Term="魯定公七年四月"/>夏，四月。<AlignEnd Key="6309"/>
<AlignBegin Type="Time" Key="6310" RefId="魯定公七年七月" Term="魯定公七年七月"/>秋，齊侯、鄭伯盟于鹹。齊人執衛行人北宮結以侵衛。以，重辭也。衛人重北宮結。<AlignEnd Key="6310"/>
<AlignBegin Type="Time" Key="6311" RefId="魯定公七年七月" Term="魯定公七年七月"/>齊侯、衛侯盟于沙。<AlignEnd Key="6311"/>
<AlignBegin Type="Time" Key="6312" RefId="魯定公七年七月" Term="魯定公七年七月"/>大雩。<AlignEnd Key="6312"/>
<AlignBegin Type="Time" Key="6313" RefId="魯定公七年四月" Term="魯定公七年四月"/>齊國夏帥師，伐我西鄙。<AlignEnd Key="6313"/>
<AlignBegin Type="Time" Key="6314" RefId="魯定公七年九月" Term="魯定公七年九月"/>九月，大雩。<AlignEnd Key="6314"/>
<AlignBegin Type="Time" Key="6315" RefId="魯定公七年十月" Term="魯定公七年十月"/>冬，十月。<AlignEnd Key="6315"/>
</doc_content>
</document>
<document filename="ChunQiuGuLiangZhuan_00221">
<corpus>春秋穀梁傳</corpus>
<title>魯定公八年</title>
<doc_content>
<AlignBegin Type="Time" Key="6316" RefId="魯定公八年正月" Term="魯定公八年正月"/>八年春，王正月，公侵齊。公至自侵齊。二月，公侵齊。三月，公至自侵齊。公如，往時致月，危致也；往月致時，危往也；往月致月，惡之也。<AlignEnd Key="6316"/>
<AlignBegin Type="Time" Key="6317" RefId="魯定公八年正月" Term="魯定公八年正月"/>曹伯露卒。<AlignEnd Key="6317"/>
<AlignBegin Type="Time" Key="6318" RefId="魯定公八年四月" Term="魯定公八年四月"/>夏，齊國夏帥師，伐我西鄙。<AlignEnd Key="6318"/>
<AlignBegin Type="Time" Key="6319" RefId="魯定公八年四月" Term="魯定公八年四月"/>公會晉師于瓦。公至自瓦。<AlignEnd Key="6319"/>
<AlignBegin Type="Time" Key="6320" RefId="魯定公八年七月" Term="魯定公八年七月"/>秋，七月戊辰，陳侯柳卒。<AlignEnd Key="6320"/>
<AlignBegin Type="Time" Key="6321" RefId="魯定公八年七月" Term="魯定公八年七月"/>晉士鞅帥師侵鄭，遂侵衛。<AlignEnd Key="6321"/>
<AlignBegin Type="Time" Key="6322" RefId="魯定公八年七月" Term="魯定公八年七月"/>葬曹靖公。<AlignEnd Key="6322"/>
<AlignBegin Type="Time" Key="6323" RefId="魯定公八年九月" Term="魯定公八年九月"/>九月，葬陳懷公。<AlignEnd Key="6323"/>
<AlignBegin Type="Time" Key="6324" RefId="魯定公八年九月" Term="魯定公八年九月"/>季孫斯、仲孫何忌帥師侵衛。<AlignEnd Key="6324"/>
<AlignBegin Type="Time" Key="6325" RefId="魯定公八年十月" Term="魯定公八年十月"/>冬，衛侯、鄭伯盟于曲濮。<AlignEnd Key="6325"/>
<AlignBegin Type="Time" Key="6326" RefId="魯定公八年十月" Term="魯定公八年十月"/>從祀先公。貴復正也。<AlignEnd Key="6326"/>
<AlignBegin Type="Time" Key="6327" RefId="魯定公八年十月" Term="魯定公八年十月"/>盜竊寶玉、大弓。寶玉者，封圭也。大弓者，武王之戎弓也。周公受賜，藏之魯。非其所以與人而與人，謂之亡；非其所取而取之，謂之盜。<AlignEnd Key="6327"/>
</doc_content>
</document>
<document filename="ChunQiuGuLiangZhuan_00222">
<corpus>春秋穀梁傳</corpus>
<title>魯定公九年</title>
<doc_content>
<AlignBegin Type="Time" Key="6328" RefId="魯定公九年正月" Term="魯定公九年正月"/>九年春，王正月。<AlignEnd Key="6328"/>
<AlignBegin Type="Time" Key="6329" RefId="魯定公九年四月" Term="魯定公九年四月"/>夏，四月戊申，鄭伯蠆卒。<AlignEnd Key="6329"/>
<AlignBegin Type="Time" Key="6330" RefId="魯定公九年四月" Term="魯定公九年四月"/>得寶玉、大弓。其不地，何也？寶玉、大弓，在家則羞不目羞也。惡得之，得之堤下。或曰陽虎以解眾也。<AlignEnd Key="6330"/>
<AlignBegin Type="Time" Key="6331" RefId="魯定公九年六月" Term="魯定公九年六月"/>六月，葬鄭獻公。<AlignEnd Key="6331"/>
<AlignBegin Type="Time" Key="6332" RefId="魯定公九年七月" Term="魯定公九年七月"/>秋，齊侯、衛侯次之于五氏。<AlignEnd Key="6332"/>
<AlignBegin Type="Time" Key="6333" RefId="魯定公九年十月" Term="魯定公九年十月"/>秦伯卒。冬，葬秦哀公。<AlignEnd Key="6333"/>
</doc_content>
</document>
<document filename="ChunQiuGuLiangZhuan_00223">
<corpus>春秋穀梁傳</corpus>
<title>魯定公十年</title>
<doc_content>
<AlignBegin Type="Time" Key="6334" RefId="魯定公十年三月" Term="魯定公十年三月"/>十年春，王三月，及齊平。<AlignEnd Key="6334"/>
<AlignBegin Type="Time" Key="6335" RefId="魯定公十年四月" Term="魯定公十年四月"/>夏，公會齊侯于頰穀。公至自頰穀。離會不致，何為致也？危之也。危之則以地致，何也？為危之也。其危奈何？曰：頰穀之會，孔子相焉。兩君就壇，兩相相揖，齊人鼓噪而起，欲以執魯君。孔子歷階而上，不盡一等，而視歸乎齊侯，曰：「兩君合好，夷狄之民，何為來為？」命司馬止之。齊侯逡巡而謝曰：「寡人之過也。」退而屬其二三大夫曰：「夫人率其君與之行古人之道，二三子獨率我而入夷狄之俗，何為？」罷會。齊人使優施舞於魯君之幕下。孔子曰：「笑君者罪當死。」使司馬行法焉，首足異門而出。齊人來歸鄆、讙、龜、陰之田者，蓋為此也。因是以見：雖有文事，必有武備。孔子於頰穀之會見之矣。<AlignEnd Key="6335"/>
<AlignBegin Type="Time" Key="6336" RefId="魯定公十年四月" Term="魯定公十年四月"/>晉趙鞅帥師圍衛。<AlignEnd Key="6336"/>
<AlignBegin Type="Time" Key="6337" RefId="魯定公十年四月" Term="魯定公十年四月"/>齊人來歸鄆、讙、龜、陰之田。<AlignEnd Key="6337"/>
<AlignBegin Type="Time" Key="6338" RefId="魯定公十年七月" Term="魯定公十年七月"/>叔孫州仇、仲孫何忌帥師圍郈。秋，叔孫州仇、仲孫何忌帥師圍郈。<AlignEnd Key="6338"/>
<AlignBegin Type="Time" Key="6339" RefId="魯定公十年七月" Term="魯定公十年七月"/>宋樂大心出奔曹。宋公子地出奔陳。<AlignEnd Key="6339"/>
<AlignBegin Type="Time" Key="6340" RefId="魯定公十年十月" Term="魯定公十年十月"/>冬，齊侯、衛侯、鄭游速會于安甫。<AlignEnd Key="6340"/>
<AlignBegin Type="Time" Key="6341" RefId="魯定公十年十月" Term="魯定公十年十月"/>叔孫州仇如齊。<AlignEnd Key="6341"/>
<AlignBegin Type="Time" Key="6342" RefId="魯定公十年十月" Term="魯定公十年十月"/>宋公之弟辰，暨宋仲佗、石彄，出奔陳。<AlignEnd Key="6342"/>
</doc_content>
</document>
<document filename="ChunQiuGuLiangZhuan_00224">
<corpus>春秋穀梁傳</corpus>
<title>魯定公十一年</title>
<doc_content>
<AlignBegin Type="Time" Key="6343" RefId="魯定公十一年正月" Term="魯定公十一年正月"/>十有一年春，宋公之弟辰。未失其弟也。及仲佗、石彄、公子地。以尊及卑也。自陳。陳有奉焉爾。入於蕭以叛。入者，內弗受也。以者，不以也。叛，直叛也。<AlignEnd Key="6343"/>
<AlignBegin Type="Time" Key="6344" RefId="魯定公十一年四月" Term="魯定公十一年四月"/>夏，四月。<AlignEnd Key="6344"/>
<AlignBegin Type="Time" Key="6345" RefId="魯定公十一年七月" Term="魯定公十一年七月"/>秋，宋樂大心自曹入于蕭。<AlignEnd Key="6345"/>
<AlignBegin Type="Time" Key="6346" RefId="魯定公十一年十月" Term="魯定公十一年十月"/>冬，及鄭平。<AlignEnd Key="6346"/>
<AlignBegin Type="Time" Key="6347" RefId="魯定公十一年十月" Term="魯定公十一年十月"/>叔還如鄭蒞盟。<AlignEnd Key="6347"/>
</doc_content>
</document>
<document filename="ChunQiuGuLiangZhuan_00225">
<corpus>春秋穀梁傳</corpus>
<title>魯定公十二年</title>
<doc_content>
<AlignBegin Type="Time" Key="6348" RefId="魯定公十二年正月" Term="魯定公十二年正月"/>十有二年春，薛伯定卒。<AlignEnd Key="6348"/>
<AlignBegin Type="Time" Key="6349" RefId="魯定公十二年四月" Term="魯定公十二年四月"/>夏，葬薛襄公。<AlignEnd Key="6349"/>
<AlignBegin Type="Time" Key="6350" RefId="魯定公十二年四月" Term="魯定公十二年四月"/>叔孫州仇帥師墮郈。墮猶取也。<AlignEnd Key="6350"/>
<AlignBegin Type="Time" Key="6351" RefId="魯定公十二年四月" Term="魯定公十二年四月"/>衛公孟彄帥師伐曹。<AlignEnd Key="6351"/>
<AlignBegin Type="Time" Key="6352" RefId="魯定公十二年四月" Term="魯定公十二年四月"/>季孫斯、仲孫何忌帥師墮費。<AlignEnd Key="6352"/>
<AlignBegin Type="Time" Key="6353" RefId="魯定公十二年七月" Term="魯定公十二年七月"/>秋，大雩。<AlignEnd Key="6353"/>
<AlignBegin Type="Time" Key="6354" RefId="魯定公十二年十月" Term="魯定公十二年十月"/>冬，十月癸亥，公會齊侯盟于黃。<AlignEnd Key="6354"/>
<AlignBegin Type="Time" Key="6355" RefId="魯定公十二年十一月" Term="魯定公十二年十一月"/>十有一月丙寅朔，日有食之。<AlignEnd Key="6355"/>
<AlignBegin Type="Time" Key="6356" RefId="魯定公十二年十一月" Term="魯定公十二年十一月"/>公至自黃。<AlignEnd Key="6356"/>
<AlignBegin Type="Time" Key="6357" RefId="魯定公十二年十二月" Term="魯定公十二年十二月"/>十有二月，公圍成。非國言圍。圍成，大公也。<AlignEnd Key="6357"/>
<AlignBegin Type="Time" Key="6358" RefId="魯定公十二年十二月" Term="魯定公十二年十二月"/>公至自圍成。何以致？危之也。何危爾？邊乎齊也。<AlignEnd Key="6358"/>
</doc_content>
</document>
<document filename="ChunQiuGuLiangZhuan_00226">
<corpus>春秋穀梁傳</corpus>
<title>魯定公十三年</title>
<doc_content>
<AlignBegin Type="Time" Key="6359" RefId="魯定公十三年正月" Term="魯定公十三年正月"/>十有三年春，齊侯次于垂葭。<AlignEnd Key="6359"/>
<AlignBegin Type="Time" Key="6360" RefId="魯定公十三年四月" Term="魯定公十三年四月"/>夏，筑蛇淵囿。<AlignEnd Key="6360"/>
<AlignBegin Type="Time" Key="6361" RefId="魯定公十三年四月" Term="魯定公十三年四月"/>大搜于比蒲。<AlignEnd Key="6361"/>
<AlignBegin Type="Time" Key="6362" RefId="魯定公十三年四月" Term="魯定公十三年四月"/>衛公孟彄帥師伐曹。<AlignEnd Key="6362"/>
<AlignBegin Type="Time" Key="6363" RefId="魯定公十三年七月" Term="魯定公十三年七月"/>秋，晉趙鞅入于晉陽以叛。以者，不以者也。叛，直叛也。<AlignEnd Key="6363"/>
<AlignBegin Type="Time" Key="6364" RefId="魯定公十三年十月" Term="魯定公十三年十月"/>冬，晉荀寅、士吉射入于朝歌，以叛。<AlignEnd Key="6364"/>
<AlignBegin Type="Time" Key="6365" RefId="魯定公十三年十月" Term="魯定公十三年十月"/>晉趙鞅歸于晉。此叛也，其以歸言之，何也？貴其以地反也。貴其以地反，則是大利也？非大利也，許悔過也。許悔過，則何以言叛也？以地正國也。以地正國，則何以言叛？其入無君命也。<AlignEnd Key="6365"/>
<AlignBegin Type="Time" Key="6366" RefId="魯定公十三年十月" Term="魯定公十三年十月"/>薛弒其君比。<AlignEnd Key="6366"/>
</doc_content>
</document>
<document filename="ChunQiuGuLiangZhuan_00227">
<corpus>春秋穀梁傳</corpus>
<title>魯定公十四年</title>
<doc_content>
<AlignBegin Type="Time" Key="6367" RefId="魯定公十四年正月" Term="魯定公十四年正月"/>十有四年春，衛公叔戍來奔。<AlignEnd Key="6367"/>
<AlignBegin Type="Time" Key="6368" RefId="魯定公十四年正月" Term="魯定公十四年正月"/>晉趙陽出奔宋。<AlignEnd Key="6368"/>
<AlignBegin Type="Time" Key="6369" RefId="魯定公十四年二月" Term="魯定公十四年二月"/>二月辛巳，楚公子結、陳公孫佗人帥師滅頓，以頓子牂歸。<AlignEnd Key="6369"/>
<AlignBegin Type="Time" Key="6370" RefId="魯定公十四年四月" Term="魯定公十四年四月"/>夏，衛北宮結來奔。<AlignEnd Key="6370"/>
<AlignBegin Type="Time" Key="6371" RefId="魯定公十四年五月" Term="魯定公十四年五月"/>五月，於越敗吳于槜李。<AlignEnd Key="6371"/>
<AlignBegin Type="Time" Key="6372" RefId="魯定公十四年五月" Term="魯定公十四年五月"/>吳子光卒。<AlignEnd Key="6372"/>
<AlignBegin Type="Time" Key="6373" RefId="魯定公十四年五月" Term="魯定公十四年五月"/>公會齊侯、衛侯于牽。公至自會。<AlignEnd Key="6373"/>
<AlignBegin Type="Time" Key="6374" RefId="魯定公十四年七月" Term="魯定公十四年七月"/>秋，齊侯、宋公會于洮。<AlignEnd Key="6374"/>
<AlignBegin Type="Time" Key="6375" RefId="魯定公十四年七月" Term="魯定公十四年七月"/>天王使石尚來歸脤。脤者，何也？俎實也，祭肉也。生曰脤，熟曰膰。其辭石尚，士也。何以知其士也？天子之大夫不名。石尚欲書《春秋》，諫曰：「久矣周之不行禮於魯也！請行脤，貴復正也。」<AlignEnd Key="6375"/>
<AlignBegin Type="Time" Key="6376" RefId="魯定公十四年七月" Term="魯定公十四年七月"/>衛世子蒯聵出奔宋，衛公孟彄出奔鄭。<AlignEnd Key="6376"/>
<AlignBegin Type="Time" Key="6377" RefId="魯定公十四年七月" Term="魯定公十四年七月"/>宋公之弟辰，自蕭來奔。<AlignEnd Key="6377"/>
<AlignBegin Type="Time" Key="6378" RefId="魯定公十四年七月" Term="魯定公十四年七月"/>大搜于比蒲。<AlignEnd Key="6378"/>
<AlignBegin Type="Time" Key="6379" RefId="魯定公十四年七月" Term="魯定公十四年七月"/>邾子來會公。<AlignEnd Key="6379"/>
<AlignBegin Type="Time" Key="6380" RefId="魯定公十四年七月" Term="魯定公十四年七月"/>城莒父及霄。<AlignEnd Key="6380"/>
</doc_content>
</document>
<document filename="ChunQiuGuLiangZhuan_00228">
<corpus>春秋穀梁傳</corpus>
<title>魯定公十五年</title>
<doc_content>
<AlignBegin Type="Time" Key="6381" RefId="魯定公十五年正月" Term="魯定公十五年正月"/>十有五年春，王正月，邾子來朝。<AlignEnd Key="6381"/>
<AlignBegin Type="Time" Key="6382" RefId="魯定公十五年正月" Term="魯定公十五年正月"/>鼷鼠食郊牛，牛死，改卜牛。不敬莫大焉。<AlignEnd Key="6382"/>
<AlignBegin Type="Time" Key="6383" RefId="魯定公十五年二月" Term="魯定公十五年二月"/>二月辛丑，楚子滅胡，以胡子豹歸。<AlignEnd Key="6383"/>
<AlignBegin Type="Time" Key="6384" RefId="魯定公十五年五月" Term="魯定公十五年五月"/>夏，五月辛亥，郊。<AlignEnd Key="6384"/>
<AlignBegin Type="Time" Key="6385" RefId="魯定公十五年五月" Term="魯定公十五年五月"/>壬申，公薨于高寢。高寢，非正也。<AlignEnd Key="6385"/>
<AlignBegin Type="Time" Key="6386" RefId="魯定公十五年五月" Term="魯定公十五年五月"/>鄭罕達帥師伐宋。<AlignEnd Key="6386"/>
<AlignBegin Type="Time" Key="6387" RefId="魯定公十五年五月" Term="魯定公十五年五月"/>齊侯、衛侯次于渠蒢。<AlignEnd Key="6387"/>
<AlignBegin Type="Time" Key="6388" RefId="魯定公十五年五月" Term="魯定公十五年五月"/>邾子來奔喪。喪急，故以奔言之。<AlignEnd Key="6388"/>
<AlignBegin Type="Time" Key="6389" RefId="魯定公十五年七月" Term="魯定公十五年七月"/>秋，七月壬申，弋氏卒。妾辭也，哀公之母也。<AlignEnd Key="6389"/>
<AlignBegin Type="Time" Key="6390" RefId="魯定公十五年八月" Term="魯定公十五年八月"/>八月庚辰朔，日有食之。<AlignEnd Key="6390"/>
<AlignBegin Type="Time" Key="6391" RefId="魯定公十五年九月" Term="魯定公十五年九月"/>九月，滕子來會葬。丁巳，葬我君定公。雨不克葬。葬既有日，不為雨止，禮也。雨不克葬，喪不以制也。<AlignEnd Key="6391"/>
<AlignBegin Type="Time" Key="6392" RefId="魯定公十五年九月" Term="魯定公十五年九月"/>戊午，日下稷，乃克葬。乃，急辭也，不足乎日之辭也。<AlignEnd Key="6392"/>
<AlignBegin Type="Time" Key="6393" RefId="魯定公十五年九月" Term="魯定公十五年九月"/>辛巳，葬定弋。<AlignEnd Key="6393"/>
<AlignBegin Type="Time" Key="6394" RefId="魯定公十五年十月" Term="魯定公十五年十月"/>冬，城漆。<AlignEnd Key="6394"/>
</doc_content>
</document>
<document filename="ChunQiuGuLiangZhuan_00229">
<corpus>春秋穀梁傳</corpus>
<title>魯哀公元年</title>
<doc_content>
<AlignBegin Type="Time" Key="6395" RefId="魯哀公元年正月" Term="魯哀公元年正月"/>元年春，王正月，公即位。楚子、陳侯、隨侯、許男圍蔡。鼷鼠食郊牛角，改卜牛。<AlignEnd Key="6395"/>
<AlignBegin Type="Time" Key="6396" RefId="魯哀公元年四月" Term="魯哀公元年四月"/>夏，四月辛巳，郊。此該之變而道之也。於變之中，又有言焉。「鼷鼠食郊牛角，改卜牛」，志不敬也。郊牛日展觓角而知傷，展道盡矣！郊自正月至于三月，郊之時也。夏四月郊，不時也；五月郊，不時也。夏之始可以承春，以秋之末，承春之始，蓋不可矣！九月用郊，用者，不宜用者也。郊三卜，禮也；四卜，非禮也；五卜，強也。卜免牲者，吉則免之，不吉則否。牛傷，不言傷之者，傷自牛作也，故其辭緩。全曰牲，傷曰牛，未牲曰牛，其牛一也；其所以為牛者異。有變而不郊，故卜免牛也。已牛矣，其尚卜免之，何也？禮，與其亡也寧有。嘗置之上帝矣，故卜而後免之，不敢專也。卜之不吉，則如之何？不免，安置之，系而待六月上甲，始庀牲，然後左右之。子之所言者，牲之變也。而曰：我一該郊之變而道之，何也？我以六月上甲，始庀牲；十月上甲，始系牲。十一月、十二月，牲雖有變，不道也。待正月，然後言牲之變，此乃所以該郊。郊，享道也。貴其時，大其禮，其養牲雖小，不備可也。子不忘三月卜郊，何也？郊自正月至于三月，郊之時也。我以十二月下辛卜正月上辛；如不從，則以正月下辛卜二月上辛；如不從，則以二月下辛卜三月上辛；如不從，則不郊矣！<AlignEnd Key="6396"/>
<AlignBegin Type="Time" Key="6397" RefId="魯哀公元年七月" Term="魯哀公元年七月"/>秋，齊侯、衛侯伐晉。<AlignEnd Key="6397"/>
<AlignBegin Type="Time" Key="6398" RefId="魯哀公元年十月" Term="魯哀公元年十月"/>冬，仲孫何忌帥師伐邾。<AlignEnd Key="6398"/>
</doc_content>
</document>
<document filename="ChunQiuGuLiangZhuan_00230">
<corpus>春秋穀梁傳</corpus>
<title>魯哀公二年</title>
<doc_content>
<AlignBegin Type="Time" Key="6399" RefId="魯哀公二年二月" Term="魯哀公二年二月"/>二年春，王二月，季孫斯、叔孫州仇、仲孫何忌帥師伐邾，取漷東田。漷東未盡也。<AlignEnd Key="6399"/>
<AlignBegin Type="Time" Key="6400" RefId="魯哀公二年二月" Term="魯哀公二年二月"/>及沂西田。沂西未盡也。<AlignEnd Key="6400"/>
<AlignBegin Type="Time" Key="6401" RefId="魯哀公二年二月" Term="魯哀公二年二月"/>癸巳，叔孫州仇、仲孫何忌及邾子盟于句繹。三人伐而二人盟，何也？各盟其得也。<AlignEnd Key="6401"/>
<AlignBegin Type="Time" Key="6402" RefId="魯哀公二年四月" Term="魯哀公二年四月"/>夏，四月丙子，衛侯元卒。<AlignEnd Key="6402"/>
<AlignBegin Type="Time" Key="6403" RefId="魯哀公二年四月" Term="魯哀公二年四月"/>滕子來朝。<AlignEnd Key="6403"/>
<AlignBegin Type="Time" Key="6404" RefId="魯哀公二年四月" Term="魯哀公二年四月"/>晉趙鞅帥師，納衛世子蒯瞆于戚。納者，內弗受也。帥師而後納者，有伐也。何用弗受也？以輒不受也。以輒不受父之命，受之王父也。信父而辭王父，則是不尊王父也。其弗受，以尊王父也。<AlignEnd Key="6404"/>
<AlignBegin Type="Time" Key="6405" RefId="魯哀公二年八月" Term="魯哀公二年八月"/>秋，八月甲戌，晉趙鞅帥師，及鄭罕達帥師，戰于鐵。鄭師敗績。<AlignEnd Key="6405"/>
<AlignBegin Type="Time" Key="6406" RefId="魯哀公二年十月" Term="魯哀公二年十月"/>冬，十月，葬衛靈公。<AlignEnd Key="6406"/>
<AlignBegin Type="Time" Key="6407" RefId="魯哀公二年十一月" Term="魯哀公二年十一月"/>十有一月，蔡遷于州來。<AlignEnd Key="6407"/>
<AlignBegin Type="Time" Key="6408" RefId="魯哀公二年十一月" Term="魯哀公二年十一月"/>蔡殺其大夫公子駟。<AlignEnd Key="6408"/>
</doc_content>
</document>
<document filename="ChunQiuGuLiangZhuan_00231">
<corpus>春秋穀梁傳</corpus>
<title>魯哀公三年</title>
<doc_content>
<AlignBegin Type="Time" Key="6409" RefId="魯哀公三年正月" Term="魯哀公三年正月"/>三年春，齊國夏、衛石曼姑帥師圍戚。此衛事也，其先國夏，何也？子不圍父也。不系戚於衛者，子不有父也。<AlignEnd Key="6409"/>
<AlignBegin Type="Time" Key="6410" RefId="魯哀公三年四月" Term="魯哀公三年四月"/>夏，四月甲午，地震。<AlignEnd Key="6410"/>
<AlignBegin Type="Time" Key="6411" RefId="魯哀公三年五月" Term="魯哀公三年五月"/>五月辛卯，桓宮、僖宮災。言及，則祖有尊卑；由我言之，則一也。<AlignEnd Key="6411"/>
<AlignBegin Type="Time" Key="6412" RefId="魯哀公三年五月" Term="魯哀公三年五月"/>季孫斯、叔孫州仇帥師城啟陽。<AlignEnd Key="6412"/>
<AlignBegin Type="Time" Key="6413" RefId="魯哀公三年五月" Term="魯哀公三年五月"/>宋樂髡帥師伐曹。<AlignEnd Key="6413"/>
<AlignBegin Type="Time" Key="6414" RefId="魯哀公三年七月" Term="魯哀公三年七月"/>秋，七月丙子，季孫斯卒。<AlignEnd Key="6414"/>
<AlignBegin Type="Time" Key="6415" RefId="魯哀公三年七月" Term="魯哀公三年七月"/>蔡人放其大夫公孫獵于吳。<AlignEnd Key="6415"/>
<AlignBegin Type="Time" Key="6416" RefId="魯哀公三年十月" Term="魯哀公三年十月"/>冬，十月癸卯，秦伯卒。<AlignEnd Key="6416"/>
<AlignBegin Type="Time" Key="6417" RefId="魯哀公三年十月" Term="魯哀公三年十月"/>叔孫州仇、仲孫何忌帥師圍邾。<AlignEnd Key="6417"/>
</doc_content>
</document>
<document filename="ChunQiuGuLiangZhuan_00232">
<corpus>春秋穀梁傳</corpus>
<title>魯哀公四年</title>
<doc_content>
<AlignBegin Type="Time" Key="6418" RefId="魯哀公四年二月" Term="魯哀公四年二月"/>四年春，王二月庚戌，盜弒蔡侯申。稱盜以弒君，不以上下道道也。內其君而外弒者，不以弒道道也。《春秋》有三盜：微殺大夫，謂之盜；非所取而取之，謂之盜；辟中國之正道以襲利，謂之盜。<AlignEnd Key="6418"/>
<AlignBegin Type="Time" Key="6419" RefId="魯哀公四年二月" Term="魯哀公四年二月"/>蔡公孫辰出奔吳。<AlignEnd Key="6419"/>
<AlignBegin Type="Time" Key="6420" RefId="魯哀公四年二月" Term="魯哀公四年二月"/>葬秦惠公。<AlignEnd Key="6420"/>
<AlignBegin Type="Time" Key="6421" RefId="魯哀公四年二月" Term="魯哀公四年二月"/>宋人執小邾子。<AlignEnd Key="6421"/>
<AlignBegin Type="Time" Key="6422" RefId="魯哀公四年四月" Term="魯哀公四年四月"/>夏，蔡殺其大夫公孫姓、公孫霍。<AlignEnd Key="6422"/>
<AlignBegin Type="Time" Key="6423" RefId="魯哀公四年四月" Term="魯哀公四年四月"/>晉人執戎蠻子赤歸于楚。<AlignEnd Key="6423"/>
<AlignBegin Type="Time" Key="6424" RefId="魯哀公四年四月" Term="魯哀公四年四月"/>城西郛。<AlignEnd Key="6424"/>
<AlignBegin Type="Time" Key="6425" RefId="魯哀公四年六月" Term="魯哀公四年六月"/>六月，辛丑，亳社災。亳社者，亳之社也。亳，亡國也。亡國之社以為廟，屏戒也。其屋亡國之社，不得達上也。<AlignEnd Key="6425"/>
<AlignBegin Type="Time" Key="6426" RefId="魯哀公四年八月" Term="魯哀公四年八月"/>秋，八月甲寅，滕子結卒。<AlignEnd Key="6426"/>
<AlignBegin Type="Time" Key="6427" RefId="魯哀公四年十二月" Term="魯哀公四年十二月"/>冬，十有二月，葬蔡昭公。<AlignEnd Key="6427"/>
<AlignBegin Type="Time" Key="6428" RefId="魯哀公四年十二月" Term="魯哀公四年十二月"/>葬滕頃公。<AlignEnd Key="6428"/>
</doc_content>
</document>
<document filename="ChunQiuGuLiangZhuan_00233">
<corpus>春秋穀梁傳</corpus>
<title>魯哀公五年</title>
<doc_content>
<AlignBegin Type="Time" Key="6429" RefId="魯哀公五年正月" Term="魯哀公五年正月"/>五年春，城毗。<AlignEnd Key="6429"/>
<AlignBegin Type="Time" Key="6430" RefId="魯哀公五年四月" Term="魯哀公五年四月"/>夏，齊侯伐宋。<AlignEnd Key="6430"/>
<AlignBegin Type="Time" Key="6431" RefId="魯哀公五年四月" Term="魯哀公五年四月"/>晉趙鞅帥師伐衛。<AlignEnd Key="6431"/>
<AlignBegin Type="Time" Key="6432" RefId="魯哀公五年九月" Term="魯哀公五年九月"/>秋，九月癸酉，齊侯杵臼卒。<AlignEnd Key="6432"/>
<AlignBegin Type="Time" Key="6433" RefId="魯哀公五年十月" Term="魯哀公五年十月"/>冬，叔還如齊。<AlignEnd Key="6433"/>
<AlignBegin Type="Time" Key="6434" RefId="魯哀公五年十月" Term="魯哀公五年十月"/>閏月，葬齊景公。不正其閏也。<AlignEnd Key="6434"/>
</doc_content>
</document>
<document filename="ChunQiuGuLiangZhuan_00234">
<corpus>春秋穀梁傳</corpus>
<title>魯哀公六年</title>
<doc_content>
<AlignBegin Type="Time" Key="6435" RefId="魯哀公六年正月" Term="魯哀公六年正月"/>六年春，城邾瑕。<AlignEnd Key="6435"/>
<AlignBegin Type="Time" Key="6436" RefId="魯哀公六年正月" Term="魯哀公六年正月"/>晉趙鞅帥師伐鮮虞。<AlignEnd Key="6436"/>
<AlignBegin Type="Time" Key="6437" RefId="魯哀公六年正月" Term="魯哀公六年正月"/>吳伐陳。<AlignEnd Key="6437"/>
<AlignBegin Type="Time" Key="6438" RefId="魯哀公六年四月" Term="魯哀公六年四月"/>夏，齊國夏及高張來奔。<AlignEnd Key="6438"/>
<AlignBegin Type="Time" Key="6439" RefId="魯哀公六年四月" Term="魯哀公六年四月"/>叔還會吳于柤。<AlignEnd Key="6439"/>
<AlignBegin Type="Time" Key="6440" RefId="魯哀公六年七月" Term="魯哀公六年七月"/>秋，七月庚寅，楚子軫卒。<AlignEnd Key="6440"/>
<AlignBegin Type="Time" Key="6441" RefId="魯哀公六年七月" Term="魯哀公六年七月"/>齊陽生入于齊。齊陳乞弒其君荼。陽生入而弒其君，以陳乞主之，何也？不以陽生君荼也。其不以陽生君荼，何也？陽生正，荼不正。不正則其曰君，何也？荼雖不正，已受命矣！入者，內弗受也。荼不正，何用弗受？以其受命，可以言弗受也。陽生其以國氏，何也？取國于荼也。<AlignEnd Key="6441"/>
<AlignBegin Type="Time" Key="6442" RefId="魯哀公六年十月" Term="魯哀公六年十月"/>冬，仲孫何忌帥師伐邾。<AlignEnd Key="6442"/>
<AlignBegin Type="Time" Key="6443" RefId="魯哀公六年十月" Term="魯哀公六年十月"/>宋向巢帥師伐曹。<AlignEnd Key="6443"/>
</doc_content>
</document>
<document filename="ChunQiuGuLiangZhuan_00235">
<corpus>春秋穀梁傳</corpus>
<title>魯哀公七年</title>
<doc_content>
<AlignBegin Type="Time" Key="6444" RefId="魯哀公七年正月" Term="魯哀公七年正月"/>七年春，宋皇瑗帥師侵鄭。<AlignEnd Key="6444"/>
<AlignBegin Type="Time" Key="6445" RefId="魯哀公七年正月" Term="魯哀公七年正月"/>晉魏曼多帥師侵衛。<AlignEnd Key="6445"/>
<AlignBegin Type="Time" Key="6446" RefId="魯哀公七年四月" Term="魯哀公七年四月"/>夏，公會吳于繒。<AlignEnd Key="6446"/>
<AlignBegin Type="Time" Key="6447" RefId="魯哀公七年七月" Term="魯哀公七年七月"/>秋，公伐邾。<AlignEnd Key="6447"/>
<AlignBegin Type="Time" Key="6448" RefId="魯哀公七年八月" Term="魯哀公七年八月"/>八月己酉，入邾，以邾子益來。以者，不以者也。益之名，惡也。《春秋》有臨天下之言焉，有臨一國之言焉，有臨一家之言焉。其言來者，有外魯之辭焉。<AlignEnd Key="6448"/>
<AlignBegin Type="Time" Key="6449" RefId="魯哀公七年八月" Term="魯哀公七年八月"/>宋人圍曹。<AlignEnd Key="6449"/>
<AlignBegin Type="Time" Key="6450" RefId="魯哀公七年十月" Term="魯哀公七年十月"/>冬，鄭駟弘帥師救曹。<AlignEnd Key="6450"/>
</doc_content>
</document>
<document filename="ChunQiuGuLiangZhuan_00236">
<corpus>春秋穀梁傳</corpus>
<title>魯哀公八年</title>
<doc_content>
<AlignBegin Type="Time" Key="6451" RefId="魯哀公八年正月" Term="魯哀公八年正月"/>八年春，王正月，宋公入曹，以曹伯陽歸。<AlignEnd Key="6451"/>
<AlignBegin Type="Time" Key="6452" RefId="魯哀公八年正月" Term="魯哀公八年正月"/>吳伐我。<AlignEnd Key="6452"/>
<AlignBegin Type="Time" Key="6453" RefId="魯哀公八年四月" Term="魯哀公八年四月"/>夏，齊人取讙及闡。惡內也。<AlignEnd Key="6453"/>
<AlignBegin Type="Time" Key="6454" RefId="魯哀公八年四月" Term="魯哀公八年四月"/>歸邾子益于邾。益之名，失國也。<AlignEnd Key="6454"/>
<AlignBegin Type="Time" Key="6455" RefId="魯哀公八年七月" Term="魯哀公八年七月"/>秋，七月。<AlignEnd Key="6455"/>
<AlignBegin Type="Time" Key="6456" RefId="魯哀公八年十二月" Term="魯哀公八年十二月"/>冬，十有二月癸亥，杞伯過卒。<AlignEnd Key="6456"/>
<AlignBegin Type="Time" Key="6457" RefId="魯哀公八年十二月" Term="魯哀公八年十二月"/>齊人歸讙及闡。<AlignEnd Key="6457"/>
</doc_content>
</document>
<document filename="ChunQiuGuLiangZhuan_00237">
<corpus>春秋穀梁傳</corpus>
<title>魯哀公九年</title>
<doc_content>
<AlignBegin Type="Time" Key="6458" RefId="魯哀公九年二月" Term="魯哀公九年二月"/>九年春，王二月，葬杞僖公。<AlignEnd Key="6458"/>
<AlignBegin Type="Time" Key="6459" RefId="魯哀公九年二月" Term="魯哀公九年二月"/>宋皇瑗帥師取鄭師于雍丘。取，易辭也。以師而易取，鄭病矣！<AlignEnd Key="6459"/>
<AlignBegin Type="Time" Key="6460" RefId="魯哀公九年四月" Term="魯哀公九年四月"/>夏，楚人伐陳。<AlignEnd Key="6460"/>
<AlignBegin Type="Time" Key="6461" RefId="魯哀公九年七月" Term="魯哀公九年七月"/>秋，宋公伐鄭。<AlignEnd Key="6461"/>
<AlignBegin Type="Time" Key="6462" RefId="魯哀公九年十月" Term="魯哀公九年十月"/>冬，十月。<AlignEnd Key="6462"/>
</doc_content>
</document>
<document filename="ChunQiuGuLiangZhuan_00238">
<corpus>春秋穀梁傳</corpus>
<title>魯哀公十年</title>
<doc_content>
<AlignBegin Type="Time" Key="6463" RefId="魯哀公十年二月" Term="魯哀公十年二月"/>十年春，王二月，邾子益來奔。<AlignEnd Key="6463"/>
<AlignBegin Type="Time" Key="6464" RefId="魯哀公十年二月" Term="魯哀公十年二月"/>公會吳伐齊。<AlignEnd Key="6464"/>
<AlignBegin Type="Time" Key="6465" RefId="魯哀公十年三月" Term="魯哀公十年三月"/>三月戊戌，齊侯陽生卒。<AlignEnd Key="6465"/>
<AlignBegin Type="Time" Key="6466" RefId="魯哀公十年四月" Term="魯哀公十年四月"/>夏，宋人伐鄭。<AlignEnd Key="6466"/>
<AlignBegin Type="Time" Key="6467" RefId="魯哀公十年四月" Term="魯哀公十年四月"/>晉趙鞅帥師侵齊。<AlignEnd Key="6467"/>
<AlignBegin Type="Time" Key="6468" RefId="魯哀公十年五月" Term="魯哀公十年五月"/>五月，公至自伐齊。<AlignEnd Key="6468"/>
<AlignBegin Type="Time" Key="6469" RefId="魯哀公十年五月" Term="魯哀公十年五月"/>葬齊悼公。<AlignEnd Key="6469"/>
<AlignBegin Type="Time" Key="6470" RefId="魯哀公十年五月" Term="魯哀公十年五月"/>衛公孟彄自齊歸于衛。<AlignEnd Key="6470"/>
<AlignBegin Type="Time" Key="6471" RefId="魯哀公十年五月" Term="魯哀公十年五月"/>薛伯夷卒。<AlignEnd Key="6471"/>
<AlignBegin Type="Time" Key="6472" RefId="魯哀公十年七月" Term="魯哀公十年七月"/>秋，葬薛惠公。<AlignEnd Key="6472"/>
<AlignBegin Type="Time" Key="6473" RefId="魯哀公十年十月" Term="魯哀公十年十月"/>冬，楚公子結帥師伐陳。吳救陳。<AlignEnd Key="6473"/>
</doc_content>
</document>
<document filename="ChunQiuGuLiangZhuan_00239">
<corpus>春秋穀梁傳</corpus>
<title>魯哀公十一年</title>
<doc_content>
<AlignBegin Type="Time" Key="6474" RefId="魯哀公十一年正月" Term="魯哀公十一年正月"/>十有一年春，齊國書帥師伐我。<AlignEnd Key="6474"/>
<AlignBegin Type="Time" Key="6475" RefId="魯哀公十一年四月" Term="魯哀公十一年四月"/>夏，陳轅頗出奔鄭。<AlignEnd Key="6475"/>
<AlignBegin Type="Time" Key="6476" RefId="魯哀公十一年五月" Term="魯哀公十一年五月"/>五月，公會吳伐齊。<AlignEnd Key="6476"/>
<AlignBegin Type="Time" Key="6477" RefId="魯哀公十一年五月" Term="魯哀公十一年五月"/>甲戌，齊國書帥師，及吳戰于艾陵。齊師敗績。獲齊國書。<AlignEnd Key="6477"/>
<AlignBegin Type="Time" Key="6478" RefId="魯哀公十一年七月" Term="魯哀公十一年七月"/>秋，七月辛酉，滕子虞母卒。<AlignEnd Key="6478"/>
<AlignBegin Type="Time" Key="6479" RefId="魯哀公十一年十一月" Term="魯哀公十一年十一月"/>冬，十有一月，葬滕隱公。<AlignEnd Key="6479"/>
<AlignBegin Type="Time" Key="6480" RefId="魯哀公十一年十一月" Term="魯哀公十一年十一月"/>衛世叔齊出奔宋。<AlignEnd Key="6480"/>
</doc_content>
</document>
<document filename="ChunQiuGuLiangZhuan_00240">
<corpus>春秋穀梁傳</corpus>
<title>魯哀公十二年</title>
<doc_content>
<AlignBegin Type="Time" Key="6481" RefId="魯哀公十二年正月" Term="魯哀公十二年正月"/>十有二年春，用田賦。古者公田什一。用田賦，非正也。<AlignEnd Key="6481"/>
<AlignBegin Type="Time" Key="6482" RefId="魯哀公十二年五月" Term="魯哀公十二年五月"/>夏，五月甲辰，孟子卒。孟子者，何也？昭公夫人也。其不言夫人，何也？諱取同姓也。<AlignEnd Key="6482"/>
<AlignBegin Type="Time" Key="6483" RefId="魯哀公十二年五月" Term="魯哀公十二年五月"/>公會吳于橐皋。<AlignEnd Key="6483"/>
<AlignBegin Type="Time" Key="6484" RefId="魯哀公十二年七月" Term="魯哀公十二年七月"/>秋，公會衛侯、宋皇瑗于鄖。<AlignEnd Key="6484"/>
<AlignBegin Type="Time" Key="6485" RefId="魯哀公十二年七月" Term="魯哀公十二年七月"/>宋向巢帥師伐鄭。<AlignEnd Key="6485"/>
<AlignBegin Type="Time" Key="6486" RefId="魯哀公十二年十二月" Term="魯哀公十二年十二月"/>冬，十有二月，螽。<AlignEnd Key="6486"/>
</doc_content>
</document>
<document filename="ChunQiuGuLiangZhuan_00241">
<corpus>春秋穀梁傳</corpus>
<title>魯哀公十三年</title>
<doc_content>
<AlignBegin Type="Time" Key="6487" RefId="魯哀公十三年正月" Term="魯哀公十三年正月"/>十有三年春，鄭罕達帥師取宋師于嵒。取，易辭也。以師而易取，宋病矣。<AlignEnd Key="6487"/>
<AlignBegin Type="Time" Key="6488" RefId="魯哀公十三年四月" Term="魯哀公十三年四月"/>夏，許男成卒。<AlignEnd Key="6488"/>
<AlignBegin Type="Time" Key="6489" RefId="魯哀公十三年四月" Term="魯哀公十三年四月"/>公會晉侯及吳子于黃池。黃池之會，吳子進乎哉！遂子矣。吳，夷狄之國也，祝發文身，欲因魯之禮，因晉之權，而請冠端而襲。其藉于成周，以尊天王，吳進矣。吳，東方之大國也，累累致小國以會諸侯，以合乎中國。吳能為之，則不臣乎！吳進矣。王，尊稱也；子，卑稱也。辭尊稱而居卑稱，以會乎諸侯，以尊天王。吳王夫差曰：「好冠來。」孔子曰：「大矣哉！夫差未能言冠而欲冠也。」<AlignEnd Key="6489"/>
<AlignBegin Type="Time" Key="6490" RefId="魯哀公十三年四月" Term="魯哀公十三年四月"/>楚公子申帥師伐陳。<AlignEnd Key="6490"/>
<AlignBegin Type="Time" Key="6491" RefId="魯哀公十三年四月" Term="魯哀公十三年四月"/>於越入吳。<AlignEnd Key="6491"/>
<AlignBegin Type="Time" Key="6492" RefId="魯哀公十三年七月" Term="魯哀公十三年七月"/>秋，公至自會。<AlignEnd Key="6492"/>
<AlignBegin Type="Time" Key="6493" RefId="魯哀公十三年七月" Term="魯哀公十三年七月"/>晉魏曼多帥師侵衛。<AlignEnd Key="6493"/>
<AlignBegin Type="Time" Key="6494" RefId="魯哀公十三年七月" Term="魯哀公十三年七月"/>葬許元公。<AlignEnd Key="6494"/>
<AlignBegin Type="Time" Key="6495" RefId="魯哀公十三年九月" Term="魯哀公十三年九月"/>九月，螽。<AlignEnd Key="6495"/>
<AlignBegin Type="Time" Key="6496" RefId="魯哀公十三年十一月" Term="魯哀公十三年十一月"/>冬，十有一月，有星孛于東方。<AlignEnd Key="6496"/>
<AlignBegin Type="Time" Key="6497" RefId="魯哀公十三年四月" Term="魯哀公十三年四月"/>盜殺陳夏區夫。<AlignEnd Key="6497"/>
<AlignBegin Type="Time" Key="6498" RefId="魯哀公十三年十二月" Term="魯哀公十三年十二月"/>十有二月，螽。<AlignEnd Key="6498"/>
</doc_content>
</document>
<document filename="ChunQiuGuLiangZhuan_00242">
<corpus>春秋穀梁傳</corpus>
<title>魯哀公十四年</title>
<doc_content>
<AlignBegin Type="Time" Key="6499" RefId="魯哀公十四年正月" Term="魯哀公十四年正月"/>十有四年春，西狩獲麟。引取之也。狩地，不地不狩也。非狩而曰狩，大獲麟，故大其適也。其不言來，不外麟於中國也。其不言有，不使麟不恒於中國也。<AlignEnd Key="6499"/>
</doc_content>
</document>
</documents>
</ThdlPrototypeExport>
